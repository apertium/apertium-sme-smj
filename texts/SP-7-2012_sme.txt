
Ášši/Sak  BFOL  001/12 Ášši/Sak  DC 007/12 ¶
Sámedikki dieđáhus oahpahusa ja oahpu birra ¶
Arkiivaáššenr.. 10/248006 / 25 - 58 ¶
Meannudeamit ¶
Politihkalaš dássi Beaivi Áššenr. Sámediggeráđi 23.08.11 SR 088/11 Bajásšaddan-, fuolahus- ja oahppolávdegoddi 20.–21.02.12 BFOL 001/12 Sámedikki dievasčoahkkin 22.–24.02.12 DC 007/12 ¶
Ášši meannudeapmi álggahuvvui 23.02.12 dii. 15.55 ¶
I  Mildosat ¶
Nr.  Beaivi Geas/Geasa Namahus ¶
II  Evttohusat ja mearkkašumit ¶
Sámediggeráđi mearrádusárvalus: ¶
Sámediggi lea digaštallan sámediggedieđáhusa oahpahusa ja oahpu birra. Dieđáhus lea mielde čoahkkingirjjis. ¶
Bajásšaddan-, fuolahus- ja oahppolávdegotti árvalus: ¶
Álgu ¶
Sámediggi lea ovdanbuktán Sámedikki oahpahusdieđáhusa. Skuvla lea okta min deháleamosservodatinstitušuvnnain. Dat lea čanastuvvon vássan áiggiide ja galgá ráhkkanahttit min boahtteáigái. ¶
Mearkašumit ¶
Mearkkašupmi Bargiidbellodaga Sámediggejoavkkus, Geir Johnsen, Mariann Wollmann Magga, Jørn Are Gaski ja Marit Kirsten A. Gaup, Árjjas, Odd Iver Sara ja Åarjel-Saemiej Gielhas, Leif Aksel Renfjell: ¶
Lávdegoddi lea meannudan Sámedikki oahpahusdieđáhusa, ja áigu deattihit ahte lávdegotti váldofokus aŋkke lea seamma riekti oahpahussii buot sámiide vaikko gos sii oroš. ¶
Lávdegoddi oaivvilda ahte eai leat stuora rievdadusat oahpahusas ovdal ja maŋŋel go Máhttolokten – Sámi doaibmagođii. Ollislaš perspektiiva oahpaheami ja oahpu birra 13- ja 18- jagi skuvlavázzimiin lea dárbbašlaš  jus gálga sáhttit čađahit dárbbašlaš doaimmaid vuoi ohppiide lea álkibut plánet oahpu,  vejolašvuohta čađahit oahpu ja atnit dan alit oahpus. Seammá dehálaš lea ahte oahppit geain leat čanastagat vuođđoealáhusaide besset praktihkalaš oahpu oažžut bearrašis ja ahte dat oahppu adnojuvvo árvvus sihke fágalaččat ja servodatperspektiivvas. Lea dehálaš ahte máhttoloktema olis oahppu sámi servodatdilálašvuođaid, giela ja kultuvrra birra váldojuvvo vuhtii. Dan sáhttá sihkkarastit jus dat šaddet oassin eksámenbihtáin ja jus gelbbolašvuođamihttomearri šaddá oassin našunála geahččalemiin. Dieinna lágiin nannejuvvo fokus našunalalaččat ja váikkuha oahppoviidáneapmái. ¶
Vuoi sihke sámi ja dáčča oahppit ožžot oahpu sámi ealáhuseallima, valáštallama ja kultuvrra birra fertejit eiseválddit  ipmirdit ahte oahppogirjjiin ii baljo leat čállon sámiid birra, dat dagaha váttisin dáčča oahpaheddjiide čađahit sámi sisdoalu Máhttoloktemis. Lea maid dárbbašlaš ahte skuvllaid ráđđeaddiin ja fidnobagadalliin  lea oahppu sámi servodaga birra, nu ahte oahppit ožžot doarvái oahpu iešguđetge fidnogeainnuid birra. ¶
Lávdegoddi áigu maid deattuhit ahte guđe guovllus riikas sámi mánát ja nuorat bajásšaddet sáhttá váikkuhit sin identitehtii ja gullevašvuhtii, ja dat mot dieđáhus govve sámi kultuvrra ii dárbbaš leat aiddolaš. ¶
Lávdegoddi oaivvilda ahte virgejoavkkut nugo servodatplánejeaddjit, juristtat, dearvvašvuođabargit ja oahpaheaddjit fertejit dovdat sámi servodateallima, kultuvrra ja ealáhusaid. Danne fertešedje dat deattuhuvvot allaskuvla- ja universitehtaoahpuin dáin surggiin. ¶
Lávdegoddi lea oaidnán ja oaivvilda ahte lea vuorjašuhtti go sámegiela 2-ohppiid lohku (sii geat ožžot oahpahusa sámegielas) lea unnon 40 %ain. Maiddái sámegiela 1 ohppiid lohku (sii geat ožžot oahpahusas sámegielas ja sámegillii) unnu jagis jahkái. Dies lea čielga oktavuohta Máhttolokten 06 johtuibidjamiin, go vejolašvuohta válljet fága sámegiella ja sámi kultuvra váldui eret. Dát lei vuolimus fálaldat sidjiide geain ii lean sámi giellabiras. Lei riekta nannet sámegiela 2, muhto lea digaštallanveara ahte lei go fága- ja diibmojuogus nu heajos váikkuheapmi ahte oallugat luhpe sámegieloahpahusas. Okta doaibmabijuin lei bidjat sámegiela dárogiela sadjái muhtun osiin diibmologus, heivetkeahttá dárogielfága gáibádusaid ja mihttomeriid sámi ohppiide. Oahpahusa ja oahpu váldohástalus odne lea ahte oahpahus sámegielas ja sámegillii, mii lea dehálaš identitehtafáktor mii čatná oktii sin geat máhttet giela, lea dan muttus buorre ahte oahppit ja váhnemat válljejit sámegiela, lea kvalitatiivalaččat buorre oahpahus šaddat sámegielagin. Nubbi hástalus dan mihttomeari ektui ahte dat sápmelaččat geat háliidit, ožžot dárbbašlaš oahpahusa, lea ahte orru leamen nu ahte unnit bártnit go nieiddat válljejit sámegiela. Nu go dilli lea odne, de sirre giella sámi álbmoga. Giella addá oktasaš identitehta. ¶
Fága- ja diibmojuohku lea vuođđun movt skuvllat ja skuvlaeaiggádat nagodit organiseret ja čađahit sámegieloahpahusa. Heajumus váikkuheapmi lea dás ohppiide olggobealde sámegiela hálddašanguovllu, geain lea sámegiella nubbingiellan. Komitéa oaivvilda ahte dát ferte rievdaduvvot vai fas šaddá vejolaš addit olahahtti fálaldaga sámegielas ja sámegillii vuođđoskuvllaohppiide. ¶
Nuortalaš-/skoaltasámegiela geavaheami ferte kártet, vai lea vuođđu bidjat johtui oahpahusa. Dakkár kártemis sáhttá oažžut dárbbašlaš gova das ahte makkár dárbbut leat. Ferte bidjat johtui ovttasbarggu oahpahuseiseválddiin- ja ásahusaiguin Suomas ja Ruoššas, muhto maiddái ovttasbargu gaskal daid skuvllaid mat lunddolaččat berrejit ovttasbargat go leat lahkalaga. Ferte maiddái nammadit Resursaskuvllaid nuorta-/skoaltasámi oahpahusa várás, mat gozihit dárbbašlaš oahpahusa dáin gielain, vai bastet fas ealáskahttit. Sáhttá viežžat vásáhusaid rájáidrasttideaddji ovttasbarggus ja oahpahusmodeallain eará guovlluin, omd lullisámi guovlluin, muhto ferte gal váldit vuođu dain vásáhusain mat leat anársámegielas, gos lea seammalágan servodatbiras. Ferte maiddái deattuhit guovttegielat vejolašvuođaid oaidnit ealáskahttinbarggus. Giellaealáskahttin ferte šaddat oassin dábálaš oahpahusfálaldagas nuorta-/skoaltasámi álbmogii. Jus galgá lihkostuvvat giela ealáskahttimiin, de lea dehálaš dadjat ahte maiddái rávisolbmot fertejit oažžut vejolašvuođa oahppat dan giela. ¶
Lávdegoddi háliida buot ahkejoavkkuide buoridit vejolašvuođa oahppat sámegiela. ¶
Čoahkkingirjji čállit: Ellen Aina Eira/Ellen Mienna  221 siidu 379 siiddus Oahpaheaddjit Jus galgá sáhttit sámi mánáide ja nuoraide buori oahpahusa mas lea buorre kvalitehta, dálá oahppoplánaid ja fága- ja diibmojuohkima rámmaid siskkobealde de lea okta deháleamos fáktoriin ahte oahppofámut leat olahanmuttus. Seammás oaidná lávdegoddi ahte 2011:s eai lean doarvái dohkálaš ohccit sámi oahpaheaddjiohppui Sámi allaskuvllas, sáhttit dan bidjat johtui. Dan sivas ferte čielggaduvvot mii lea sivvan go ohcamat sámi oahpaheaddjiohppui leat nu unnán. Viidáseappot ferte kártejuvvot movt Sámediggi sáhttá váikkuhit dasa ahte oažžut eanet sámegielat oahpaheddjiid. Dat ahte sámegieloahpaheaddjibargu oidnojuvvo geasuheaddji bargun, ferte lea mearrideaddjin rekruteremii. Jus otná oahppit galget sávvat dákkár oahpu váldit, de ferte sin iežaset oahpahus leat positiiva, dehálaš ja gelddolaš. Lávdegoddi diehtá maid ahte Romssa universitehta bargá sámi sisdoalu ovdánahttimiin ođđa 5- jagá oahpaheaddjioahpu váldofágaoahpus maid UIT fállá. Sámegiela sisdollui bidjat fokusa oahpaheaddjioahpus, lea dehálaš dahkku oahpaheaddjioahppoinstitušuvnnain. ¶
Lávdegoddái lea dehálaš, ahte sii geat háliidit dan, galget beassat oahppat sámegiela. Joatkkaskuvlaoahpus leat oallugat geain lea leamaš veahá sámegieloahpahus ovdal, muhto ii leat doarvái vuođđu álgit sámegiella 2:žii. Lea dehálaš ahte oahppit sáhttet válljet sámegiela 3:ža (sámegiella vierisgiellan), vai dovdet sámegiela go galget viidáset oahpu váldit. Dá lea fálaldat masa eai leat stuora gáibádusat, mii maid sáhttá fállojuvvot gáiddusoahpahussan máŋgga joatkkaskuvllas. Eaktun lihkostuvvat dáinna, lea ahte geavaheddjiin leat doarvái teknihkalaš rusttegat, máhttu daid geavahit ja máhttu gáiddusoahpahusa prinsihpaid birra. ¶
Gáiddusoahpahus lea oahpahusmetoda mii sisttisdoallá earret eará pedagogihka, teknologiija ja bagadallanapparáhta mii lea ovttaiduvvan ja heivehuvvon oahppái ja oahpaheaddjái. Odne fállojuvvo gáiddusoahppu sámi gielain sihke vuođđoskuvllas ja joatkkaskuvllas. Gáiddusoahpahusas leat eará lágan hástalusat go luohkkálanjaoahpahusas, ja danin dárbbašeaba sihke oahpaheaddji ja oahppi oahpu čađahit gáiddusoahpahusa. ¶
Oahpaheaddjioahpus ferte maid addot oahppu čađahit gáiddusoahpahusa. Dát lea mielde sihkkarastime bálvalusaid kvalitehta ja sihkarvuođa geavaheddjiide. Gelbbolašvuohta lea dehálaš bargiid oahpaheami ektui ja fálaldaga evalueremii ja ovdánahttimii ohppiide. ¶
Jus dán galgá sáhttit fállat, de lea dehálaš ahte refušuvdnaortnet maiddái gokčá dán fága. ¶
Oahpahusvuogádagat Lávdegotti mielas Sámediggi ferte aktiivvalaččat bargat bidjat johtui ođđa, nu gohčoduvvon garra oahpahusvuogádagaid, sámi skuvllas. Prošeavttat mat leat čađahuvvon, fertejit adnot vejolaš čoavddusin. Máhttu dáid vuogádagaid birra, ferte háddjejuvvot Norgga skuvlavuogádahkii. Sámediggi doarju ja ain áigu váikkuhit dasa ahte ovdánahttit vuogádagaid, vai sáhttit sajustit ja maiddái heivehit vuogádagaid nu ahte heivejit sihke siskkobealde ja olggobealde sámegiela hálddašanguovlluid. Wales- vuogádat, mii lea okta garra oahpahusvuogádat gos giella oahpahuvvo árrat, ja gos unnitlogugiella lasihuvvo dađistaga skuvlaáigodagas, lea vuogádat man sáhttá heivehit mánáidgárde- ja skuvlavuogádahkii Norggas. Sámegiella nubbingiellan ferte jotkojuvvot doppe gos ii leat vejolaš atnit garra oahpahusmodealla, muhto fágii mihttomearit fertejit rievdaduvvot nu ahte šattašii eanet vejolažžan duohtandahkkojuvvot. ¶
Sámi giellaarenat - giellačoagganeamit vuođđoskuvllaid ja joatkkaskuvllaid várás Giellabeasit ja giellalávgunvuogádagat leat vuogádagat mat váikkuhit positiivvalaččat sámi ohppiide. Vejolašvuohta deaivat eará sápmelaččaid, ja oahpahusa oažžut stuorit birrasis sáhttet leat mielde movttiidahttimis.   Sámi giela bidjat kultuvrralaš oktavuhtii   Hukset fierpmádaga ja sosiálalaš oktavuođa sámi ohppiide guovllus ¶
Čoahkkingirjji čállit: Ellen Aina Eira/Ellen Mienna  222 siidu 379 siiddus ¶
Lasihit identitehta- ja oktavuođadovddu sámivuođa ektui   Eanet movttiidahttin viidáset ohppui sámegielas ¶
Vuogádat sáhttá mielddisbuktit aktiivvalaš fierpmádathuksema skuvllaide, sámi oahpaheddjiide, ohppiide ja váhnemiidda guovllus. Giellalávgun ja giellabeasit leat dehálaš ovttasbargobáikkit skuvllaide, oahpaheddjiide ja sámi mánáid váhnemiidda. ¶
Oahpponeavvut Jus galgá joksat máhttoloktema ulbmiliid, de dat eaktuda ahte leat oahpponeavvut. Lea vuoruhuvvon ovdánahttit ja juohkit skuvllaide nuvttá oahpponeavvuid. Lávdegoddi diehtá ahte oallugiid skuvlavuogádagas oaivvildit ahte dát lea dat deháleamos doaibmabidju maid Sámediggi lea bidjan johtui daid maŋŋemus jagiid. Lávdegoddi doarju dieđáhusa sisdoalu dasa ahte leat suohkanat ja fylkkasuohkanat geain lea ovddasvástádus čađahit oahpahusa, ja nu maid rábidit oahpponeavvuid. Lihkká lea okta dehálaš doaibmabidju sihkkarastindihte ahte sámi oahppit ja oahpaheaddjit ožžot seamma mađe oahponeavvuid go earát. Lávdegoddi čujuha dasa ahte oahpponeavvut joatkkaoahpahussii lulli – ja julevsámegillii fertejit vuoruhuvvot. ¶
Viidáseappot lea lávdegoddi fuobmán ahte sámi váhnemiin ii leat leamaš vejolašvuohta bargat sámegiela oahpahuspolitihkain. Lávdegotti ipmárdus lea ahte Sámediggi ferte váldit ovddasvástádusa ásahit ráđđeaddi lávdegotti váhnemiid várás, vai šaddá systemáhtalaš bargu sihkkarastit ahte sámi váhnemat gullojit. Dát geahpeda maid viidásit barggu oahpahusain, oahpuin, gielain ja alitoahpuin. ¶
Boazodoallu ja duodji leat dehálaš giella- kultuvrralaš- ja máhttoarenat. Ealáhushutkan ja innovašuvdnaprográmmat fertejit ráhkaduvvot dáin surggiin joatkkaskuvlla dásis, vai nanne sámi giela, kultuvrra ja vásihusaid nala huksejuvvon máhtu ealáhusaide ja arenaide. ¶
Doaibmabijut fertejit biddjot johtui mat nannejit, ovdánahttet ja mielddisbuktet eanet sámegielat arenaid. Barggut sámi ealáhusain boazodoalus ja duojis leat dehálaš sámegielat arenat, muhto maiddái dehálaččat sámi ealáhusovdánahttimii. Lávdegoddi áigu maid namuhit ahte sámi giella geavahuvvui aktiivvalaččat vuođđoealáhusain dego eanandoalus ja guolásteamis ja ahte dain surggiin fertejit doaibmabijut biddjot johtui ealáskahttindihte sámi giela. Dán sáhttá dahkat joatkkaskuvlaoahpu bokte dáid iešguđet fágain. Dáin arenain ferte váldit vára ja nannet aktiivvalaš giellabargguid bokte. Ja duodje- ja boazodoallo fágabargiidoahpahusa ferte vuoruhit. ¶
Eará dehálaš doaimmat leat háhkat ođđa arenaid olggobealde skuvlla ja bearraša gos sámegiella hubmojuvvo ja čalmmustahttojuvvo. Ferte láhčit dili sáhttit eanet atnit sámegiela árgabeaigiellan. Lea maid dehálaš čalmmustahttit sámi giela almmolašvuođas. Dan sivas ferte háhkat buoret rutiinnaid almmolaš oktavuođain sámi giela ektui. Ovttasbargu riikkarájáid rastá lea hui dehálaš dán oktavuođas go dat sáhttet ovddidit lunddolaš sámegielat arenaid. ¶
Go bidjá johtui ja čađaha doaibmabijuid de ferte atnit ávkki fágaolbmuin ja eará fágabirrasiin sámi guovllus, dát mearkkaša maiddái fylkka- ja riikkarájáid rastá. ¶
Lávdegoddi miehtá dieđáhussii joatkkaskuvllain eaiggátvuođa birra, ja oaivvilda ahte stáhta ain berre eaiggádit stáhtalaš joatkkaskuvllaid. Dása lasihuvvo vel ahte lea maiddái dehálaš ahte fokus joatkkaskuvlaoahpahusas buot guoskevaš diliin sámi giela, ealáhusaid ja servodatdiliid ektui Sámis fertejit nannejuvvot. Lávdegoddi oaidná dárbbu resursaskuvllaide joatkkaoahpahusa siskkobealde. Resursaskuvlii čovdosiid ferte ohcat min guovtti stáhtalaš joatkkaskuvllaid bokte ja fylkkasuohkaniid bokte mat leat skuvlaeaiggádat. ¶
Viidásit barggus ferte loktet árvvu lulli- ja julevsámegielas, oažžut daid goalmmát dássái Eurohpalaš giellacharteris. ¶
Čoahkkingirjji čállit: Ellen Aina Eira/Ellen Mienna  223 siidu 379 siiddus ¶
Mearkkašupmi Norgga Sámiid Riikkasearvvis, Silje Karine Muotka, Kirsti Guvsám ja Miriam Paulsen Máhttu duddjo boahtteáiggi ¶
Álggahus Sámediggi lea dan rájes go Sámediggi ásahuvvui čalmmustuhttán sámi skuvlla sihke Máhttodepartemeantta ja Oahpahusdirektoráhta ektui ja eará oassálastiid ektui. Ovdáneapmi lea earret eará mielddisbuktá rievdadusaid oahpahusláhkii ja dasa gulli láhkaásahusaide, fápmudan válddi Sámediggái mearridit sámi oahppoplánaid, ovddeš Sámi oahpahusráđi (SOR) sirdima Sámediggái, Ođastusa 97-sámi, Máhttoloktema - sámi ja viidáseappot ahte sámi sisdoallu lea mearriduvvon ođđa GLU 1-7 ja 5-10 cehkiid njuolggadusain. Viidáseappot lea Sámediggi guhkit áiggi vuoruhan stipeanddaid daidda ohppiide geain lea sámegiella, stipeandda dakkár oahpuide maidda lea dárbu skuvlasuorggis ja prošeavttaid mat ovddidit fálaldagaid skuvllas main leat sámi fáttát. Vuoruhuvvon lea maid ovddidit vuogi lohkamii sámegielas, prošeavttat mat nannejit sámi sisdoalu skuvlaastoáiggiortnegis ja oahpponeavvoráhkadeapmi ja terminologiijaovddideapmi. ¶
Lea hui buorre go Sámediggi ovddida sámediggedieđáhusa oahpaheami ja oahpu birra, go oahppu ja oahpaheapmi lea nu deaŧalaš servodatovdáneapmái. Skuvla mearkkaša ollu sihke ovttaskas olbmui ja olles servodahkii. Áŋgiruššan skuvllain ja oahpuin lea mearrideaddjin dasa ahte sámi servodat galgá ovdánit sámi álbmoga iežas višuvnnaid, vuoruhemiid ja resurssaid vuođul. ¶
Sámedikki oahpahus- ja oahppodieđáhusa váldofokus ferte leat ahte sámi oahppi galgá leat guovddážis ja ahte veahkehit nannet, ovddidit ja sihkkarastit sámi skuvlla kvalitehta. Dieđáhusevttohusas daddjojuvvo: Sámi oahppin sáhttá viiddis ipmárdusas gohčodit buot ohppiid sámegiela hálddašanguovllus, beroškeahttá čearddalaš gullevašvuođas ja gielladuogážis. Dán oktavuođas lea deaŧalaš aiddostahttit ahte sámi oahppi viidáseamos áddejumis ferte mearkkašit buot sámi oahppit, orošedjet dal sámegiela hálddašanguovllu siskkobealde vai olggobealde. ¶
Sámedikki politihkka oahpahusa ja oahpu ektui berre váldit vuolggasaji das ahte oahppu ja oahpahus lea dakkár suorgi mas siskkáldas sámi iešmearrideami sáhttá čađahit mealgat viidábun go dan mii dál dahkkojuvvo. Sámediggi berre iešmearridanperspektiivvas ieš mearridit dakkár áššiin go oahppu ja oahpahus, ja Sámediggi berre viidáseappot beassat mearridit dan sisdoalu ja organiserema. Álgoálbmotjulggaštusa (UNDRIP) art. 14 deattasta ahte álgoálbmogiin lea vuoigatvuohta ásahit stivret iežaset oahpahusásahusaid. ¶
Sámi skuvlla dili sáhttá dál govvidit oahpes dajaldagain: lea guhki plánas geavadii . Dakkár prinsihpalaš politihkalaš vuođu oktavuođas livččii ávkkálaš jus mis livččii iskkadeapmi mii čájeha dálá sámi skuvlla kvalitehta ja dili. Iskkadeamit maid earret eará Nordlandsforsking, Norut ja Finnmárkku allaskuvla leat čađahan go sii leat árvvoštallan Máhttoloktema sámi Oahpahusdirektoráhta ovddas, čájeha visogova mii váldá ovdan muhtun guovlluid ja muhtun čuolbmačilgehusaid mat leat čuožžilan maŋŋá skuvlaođastusa Máhttoloktema. Dát árvvoštallamat eai dieđusge sáhte addit dievaslaš visogova, muhto dat leat dattetge mávssolaččat dan bargui maid Sámediggi galgá čađahit ovddidemiin prinsihpalaš ja bajimus sámi skuvla- ja oahpahuspolitihka. Maiddái ovdalis árvvoštallamat leat almmustahttán deaŧalaš hástalusaid. Mearrideaddjin lea ahte sámi skuvlla dilit dutkojuvvojit eanet. Dakkár máhtu haga lea hástaleaddjin hábmet ja ásahit ulbmillaš ja váikkuhanfámolaš sámi oahpahuspolitihka bajimus dásis. ¶
Mii diehtit, vaikke vel eai leat ge sámi skuvlla dálá sierranas hástalusat duođaštuvvon viiddes ollislaš dutkama vuođul, ahte ovttaskas sámi oahppi vásiha skuvladili iešguđet láhkai, ja ahte lea stuorát erohus gaskal daid ohppiid geat ožžot oahpahusa sámegielas ja sámegillii sámegiela hálddašanguovllu siskkobealde, ja daid ohppiid geat ožžot oahpahusa sámegielas ja sámegillii sámegiela hálddašanguovllu olggobealde. Viidáseappot leat maiddái stuorra earut sámi oahppoeanadagas iešguđet sámi guovlluid dili ektui, gos leat ravdamearálaš hástalusat daidda joavkkuide mat leat ¶
Čoahkkingirjji čállit: Ellen Aina Eira/Ellen Mienna  224 siidu 379 siiddus minoritehtan minoritehtas, ovdamearkka dihtii julev- ja lullisámi guovlluin. Maiddái dain guovlluin maid sáhttá gohčodit mearrasámi guovlun, leat sierra oahppo- ja oahpahushástalusat maid lea váttis dustet jus ii leat dilleválddahus. Dán vuođul čuožžilit maiddái áibbas sierra hástalusat dan politihkkaovddideapmái maid Sámediggi galgá čađahit. Dakkár šláddjás hástalusaiguin sámi skuvlaeanadagas ferte geahččat barggu dáinna oahpahus- ja oahppodieđáhusain guhkes áiggi perspektiivvas mas ferte ovddidit politihka dan máhtu ja daid vejolašvuođaid vuođul mat leat servodagas. ¶
Sámi skuvla gilvvohallá dál máŋgga dáfus dáža skuvllain. Váhnemat ja oahppit fertejit árvvoštallat lea go sámi skuvllas seamma buorre kvalitehta ja sisdoallu go dáža skuvllas. Dat mielddisbuktá eahpesihkarvuođa ja gažaldaga sámi skuvlla resursadillái ja mearrida dan ahte oažžot go sámi oahppit sámi skuvlafálaldaga. Válljenfriijavuohta sáhttá leat buorre ja dárbbašlaš, muhto ii leat govttolaš ahte dáža skuvllas leat mealgat ollu eanet resurssat go sámi skuvllas – sihke olbmuid, ekonomiija, rámmaid ektui ja politihkalaš vuoruheami ja fuomášumi dáfus. Dat ahte sihke guovddáš eiseválddiin ja báikkálaš skuvlaeaiggádiin ja skuvlajođiheddjiin lea eahpevuoiggalaš oktavuohta sámi skuvlii ja sámi oahppái, lea áittan sámi mánáid vejolašvuođaide ja vuoigatvuođaide beassat oahppat iežaset giela ja oažžut vuođđooahpu man vuođđun lea oahppi sámi duogáš. Sámedikki politihkka ferte bihtit dán čuolbmačilgehusas dainna lágiin ahte sihkkarastit buot sámi mánáide dakkár oahppofálaldaga mas lea kvalitehta ja sisdoalu dáfus seamma árvu go dan fálaldagas maid buot oahppit Norggas ožžot. ¶
Lea iešvuosttaldeaddjin go oahpahus sámegielfágas ja oahpahus sámi skuvllaš ii leat ovdamearkan máilmmis dakkár láhčimii ja heiveheapmái álgoálbmogiidda mii lea lihkostuvvan. Duohtavuođas das lea sáhka dihto meari skuvllain, oahpaheddjiin ja ohppiin mat gullet sámi skuvlii, ja Norgga stáhta ovttas Sámedikkiin berrešedje beaktilit sáhttit čađahit ulbmillaš ja deaivilis doaibmabijuid sihkkarastin dihtii dan ahte sámi skuvla ovddiduvvo ja sámegiella nannejuvvo. Fuomášanveara lea maid ahte dakkár riikkat go Skottland, Wales ja Israel leat čađahan eará doaibmabijuid go dáppe vai sii lihkostuvvet gielalaš minoritehtaid ektui.  Gielladutkiid gaskkas lea dábálaččat dohkkehuvvon ahte systemáhtalaš oahpahus heajos giellamodealla ektui ii dárbbaš buvttihit doaibmi guovttegielalašvuođa daidda ohppiide geain lea minoritehtagielalaš duogáš. Danne ferte sáhttit dadjat ahte ođđa politihkka oahppo- ja oahpahussuorggis ferte deattuhit metodaovddideami, earret eará daid metodalaš prošeavttaid vuođul maid Sámediggi ieš lea leamaš mielde ruhtadeamen. Okta ovdamearka lea Elgåprošeakta, nubbi prošeakta lea prošeakta sámi álgooahpahusa birra 2005:si. Danne mii fertet rahčat vai gávdnat ođđa čovdosiid ja duddjot viidáseappot buriid čovdosiid ala vai mii lihkostuvvat mealgat buorebut sámi skuvllas. ¶
Sámedikki politihkka ferte ja galgá čađahuvvot dainna mihttomeriin ahte juohke sámi oahppi vuoigatvuođat, dárbbut ja máhttoovdáneapmi galgá fuolahuvvot kvalitehta vuođul skuvllas beroškeahttá ássanbáikkis ja guovllus. ¶
Rámmat ja dálá hálddašeapmi oahpahussuorggis ¶
Áŋgiruššansuorgi 1: Sámi skuvlla sisdoallu ja árvovuođđu Politihkkasuorggi bajimus politihkalaš mihttomearit: ¶
Sámi oahppi galgá oažžut oahpahusa mii lea vuođđuduvvon sámi árvvuide ja mii čájeha dakkár sisdoalu mii lea vuođđuduvvon sámi servodahkii, kultuvrii ja gillii. ¶
Sámi skuvlaii galgá addit oahppái oadjebas čatnaseami iežas identitehtii (Dán oktavuođas lea doaba sámi skuvla oassi oktasašskuvllas ja guoská skuvlii dahje jovkui mii čuovvu Máhttoloktema oahppoplánadahkosa – sámi) . Máhttu, gullevašvuohta ja lagašvuohta iežas kultuvrii addá sihke oadjebasvuođa, givrodaga ja hápmašuvvama mainna hábmet boahtteáiggi. LK06 ja LK 06-S lea vuođđun dan vuođđoohppui mii dál addojuvvo. Oahppoplánaid oppalaš oasis, oahpahusprinsihpain – skuvlaplakáhtas ja oahppoplánain iešguđet fágain lea máhtto- ja gelbbolašvuođamihttomearri mii galgá ¶
Čoahkkingirjji čállit: Ellen Aina Eira/Ellen Mienna  225 siidu 379 siiddus duohtandahkkojuvvot vuođđooahpus. Dan oahpahusas mii addojuvvo sámi ohppiide odne, lea váldoearru gaskal daid ohppiid geat ožžot oahpahusa LK06-S vuođul ja daid ohppiid geat ožžot oahpahusa LK06 vuođul. Sámi oahpput berrejit vuolggasajis oažžut oahpahusa LK06-S vuođul beroškeahttá gos dal ásašit. Oahpahuslága § 1-3 prinsihppa vuoigatvuođa birra oažžut heivehuvvon oahpahusas ja riikkaidgaskasaš konvenšuvnnat nu go ON mánáidkonvenšuvdna (earret eará § 30) ja ON konvenšuvdna siviila ja politihkalaš vuoigatvuođaid birra, ON konvenšuvdna ekonomalaš, sosiála ja kultuvrralaš vuoigatvuođaid birra ja olmmošvuoigatvuođakonvenšuvdna. Mánáidkonvenšuvdna gusto earret eará ovddabealde Norgga rievtti. ON álgoálbmotjulggaštusa art. 14 dadjá earret eará 3. čuoggás ahte: ¶
Stáhtat galget, ovttas álgoálbmogiiguin, gávdnat beaktilis doaibmabijuid vai indiviida mii guollá álgoálbmogiidda, erenoamážit mánát, maiddá sii geat orrot olggobealde iežaset báikkálaš birrasa, olahit ožžot oahpu iežaset kultuvrras sin iežaset gillii, dalle go dat lea vejolaš. ¶
Skuvllas galget sámi oahppit oažžut duođaštuvvot iežaset áddejumi das ahte sii leat oassi stuorát oktavuođa mas sii leat čadnojuvvon buot dasa mii lea sin birrasis, sihke bearrašii, olbmuide, servodahkii, ássanguovlluide, šattuide, elliide ja lundui. Skuvlla sisdoallu ja rámmat galget lea vuođđuduvvon sámi árvvuide mas váldogeađgejuolgin lea ovddasvástádus alccesis, birrasiin ja buohkain earáin. ¶
Sámi árvvut galget gaskkustuvvot sámi mánáid oahpahusas. Dát árvvut galget duođaštuvvot sámegiela, jurddašeami, kultuvrra ja árbevieruid aktiivvalaš geavaheami bokte sámi skuvllas. Oahpahusas galget sámi oahppit oahppat man mávssolaš dat lea beassat válljet ieš ja man mávssolaš dat lea váldit ovddasvástádusa. Skuvla galgá ávžžuhit ohppiid geahččaladdat čovdosiid ja ieš hálddašit juoidá. Oahppit galget oahppat ahte beassá sihke geahččaladdat ja meaddit (olmmaiduvvat). ¶
Sámi skuvllas galget oahppit dovdat ahte sii ieža oassálastet ja leat eaktobiddjit mearrádusaide mat gusket sihke iežaset ja ohppiidjoavkku oahppamii. Ohppiid mielváikkuhus galgá fuolahuvvot sámi skuvllas ja lea čadnojuvvon dan sámi árvui ahte oahppis lea iešmearridanvuoigatvuohta ja ahte skuvla vuogádahkan galgá árvvusatnit ovttaskas oahppi iešalddis ja máná ovdanbuktinvugiid. Oahppi galgá oahppat ahte sii galget árvvusatnit buohkaid earáid seamma láhkai go sii ge árvvusadnojuvvojit. Oahppi sáhkkiivuohta ja beroštus máhttui galgá movttiidahttojuvvot ja skuvla galgá maiddái ávžžuhit ohppiid ovddidit buriid gažadanvugiid dálá máhtu dahje geavadiid birra huksejeaddji vugiin. Skuvla galgá nannet oahppi iešdovddu ja hálddašangálgga dakko bokte ahte oahppi oažžu ovddasvástádusa ja beassá geavahit oahppanstrategiijaid hálddašit juoidá mii lea ođas. Oahppit galget vásihit friijavuođa ja jálluvuođa ovddidit iežaset máhtu, návccaid ja taleanttaid lassin dasa mii gullá skuvlla mihttomearrái ja rámmaide (iešbirgejupmi, jabalas). ¶
Skuvlavázzima bokte galget oahppit oažžut duođaštuvvot ahte lea buorre váldit álgaga (roahkkat), leat viššal (viššalvuohta) ja ahte lea deaŧalaš árvu ahte diehtit ollu ja ahte geavahit ođđa vugiid ja reaidduid gávdnat čovdosiid (deaivil). Skuvla galgá duođaštit ahte lea buorre go oahppit birgejit okto, ja ahte lea buorre geavahit iežas ja iežas máhtolašvuođa sihke teorehtalaš ja geavatlaš oktavuođain (searravuohta). Oahppit galget oahppat man mávssolaš dat lea ahte ii geavat luonddu eahpekritihkalaččat, muhto birget dainna mii dárbbašuvvo luonddu ja resurssaid guoddevašvuođa siskkobealde (birget). Sámi mánát ja nuorat galget sáhttit hálddašit eahpesihkarvuođa ja rievdaduvvon eavttuid seammás go sii leat oadjebasat iežaset identitehtas, iežaset gielas ja iežaset kultuvrras. ¶
Sámi skuvla galgá ávžžuhit ohppiid árvvusatnit boarrásiid ja sin máhtolašvuođa. Oahppit galget oahppa ovttasbargat gaskaneaset ja earáiguin dakkár vugiin mii fuola earáid gutnálašvuođa ja iehčanasvuođa  (birgehallat, ovttasbargu, gulahallan ja soabalašvuohta). Gulahallannávccat ja giellagelbbolašvuođat máŋgga gielas lea deaŧalaš ja árvun iešalddis. Oahpahusa mihttomearri lea ahte oahppit galget beassat ovddidit máhtu, gierdevašvuođa, oadjebasvuođa, árvvusatnima, giellagálggaid ja ¶
Čoahkkingirjji čállit: Ellen Aina Eira/Ellen Mienna  226 siidu 379 siiddus ¶
ovttasdoaibmannávccaid. Dásseárvu sohkabeliid gaskkas lea vuođđo árvu, ja oahppit galget oažžut buriid vejolašvuođaid čuovvut iežaset beroštusaid ja atnit iežaset ovttadássásažžan earáiguin. Ohppiin galgá leat máŋggakultuvrralaš gelbbolašvuohta ja buorre máhtolašvuohta šláddjivuođa birra. Árbediehtu galgá addit oadjebasvuođa iežas kultuvrras ja nannet oahppi iešárvodovddu. ¶
Oahppit galget dovdat gullevašvuođa ja sis galgá leat máhtolašvuohta báikkálaš geavadiid birra ja buot sápmelaččaid dili birra. Sii galget oahpahusa bokte oažžut máhtolašvuođa gullevašvuođa birra sihke iežaset álbmogii ja stáhtii gos sii ásset, ja vejolašvuođa dovdat dán gullevašvuođa. Oahpahus galgá leat vuođđuduvvon dasa ahte ovddidit oahppi máhtolašvuođa riidoeastadeami birra, gulahallama birra ja dan birra ahte čájehit fuola sihke alccesis, earáide, lundui ja searvevuhtii. ¶
Oahppu ja oahpahussuorgi siskkáldas sámi iešmearrideami dovddahus Politihkkasuorggi bajimus mihttomearri:  Sámedikkis lea sihke vuoigatvuohta ja geatnegasvuohta bargat dainna ulbmiliin ahte oažžut stuorát váikkuhanfámu oahppovuogádagas, ja ovttas stáhtaiguin sihkkarastit ahte sámi oahppit ožžot dakkár skuvlafálaldaga mii ollašuhttá nationála ja riikkaidgaskasaš standárddaid ja mii fuolaha ohppiid identitehtaovdáneami ja sámi servodaga gealbodárbbu. ¶
Oahpposuorgi ja oahppopolitihkka lea áibbas deaŧalaš bealli juohke servodahkii mii galgá hábmet iežas iehčanasvuođa ja demokráhtalaš vuoigatvuođaid. Sápmelaččain lea  álbmogin vuoigatvuohta iežaset oahppoásahusaide ja oahppovuogádahkii mii čatná mii oktii. Dát vuoigatvuohta lea vuođđuduvvon guovddáš riikkaidgaskasaš konvenšuvnnaide, ON álgoálbmotvuoigatvuođaid julggaštussii (UNDRIP), muhto maiddái sámi servodaga gealbodárbui. ¶
Boahtteáiggi sámi servodat ferte vuođđuduvvot máhtolašvuhtii, sihke ođđaáiggi akademalaš máhtolašvuhtii, muhto maiddái sámi árbedihtui. Sámi skuvla galgá ain vuođđuduvvot árbevieruide ja oktasaš árvvuide, ja lágidit min boahtteáigái, sihke ovttaskas olmmožin ja álbmogin. Gelbbolašvuohta lea sámi servodaga deaŧaleamos resursa, danne ferte Sámediggi vuoruhit mánáidgárddi, oahpu ja dutkama sihke politihkkaovddideamis ja geavatlaš politihkas. Vai sámi kultursearvevuohta ovdánivččii, ja vai sámi oahppit galget ovddidit iežaset sámi identitehta, de ferte oahppovuogádat váikkuhit ovddideami, ođasmahttima ja rievdadusaid sámi servodagas. ¶
Oahppu lea áibbas deaŧalaš sámi servodaga ekonomalaš, sosiála ja kultuvrralaš ovdáneapmái, ja danne lea ge deaŧalaš ahte sámi álbmot beassá stivret oahpu hámi ja sisdoalu. Dat mearkkaša ahte sámi álbmotválljen orgánain ferte leat váikkuhanfápmu sámi skuvlla sisdollui, sámi oahpaheddjiid gealbudeapmái ja sámi skuvlla hálddašeapmái. ¶
Sámi álbmoga dálá dilli, ásset njealji iešguđet nationála stáhtain, ja sihke guovlluin gos sápmelaččat leat eanetlogus ja guovlluin gos sii leat unnitlogus, addá stuorra hástalusaid sámi oahppopolitihka ja sámi skuvlageavada ovddideamis. Dattetge lea sámi álbmotválljen orgánain sihke vuoigatvuohta ja geatnegasvuohta bargat dainna ulbmiliin ahte oažžut stuorát váikkuhanfámu oahppovuogádagas, ja ovttas stáhtaiguin sihkkarastit ahte sámi oahppit ožžot skuvlafálaldaga mii ollašuhttá nationála ja riikkaidgaskasaš standárddaid ja mii maiddái fuolaha ohppiid identitehtaovdáneami ja sámi servodaga gealbodárbbu. ¶
Nationála hálddašeapmi, lágat ja nationála oahppoplánat Bajit mihttomearri politihkkasuorgái: Sámi oahppi ja ovddasteaddji vuoigatvuođat ja geatnegasvuođat galget vuođustuvvon lágain ja láhkaásahusain sihkkarastindihte buohkaide lihka ollu rievtti kvalitehtalaš oahpahussii mii lea heivehuvvon sámi ohppiide. ¶
Čoahkkingirjji čállit: Ellen Aina Eira/Ellen Mienna  227 siidu 379 siiddus Dieđáhusas lea čujuhuvvon ahte oahpahuslága §6-2 ja §6-3 eai čielggat man muddui ohppiin lea vuoigatvuohta oahpahussii bihtán- ja nuortasámegillii. Lea deaŧalaš ahte Sámediggi váikkuha dasa ahte dat čielggaduvvo. ¶
Hálddašanguovllu olggobealde lea sápmelaččain vuoigatvuohta oažžut oahpahusa sámegillii go uhcimusat 10 oahppi háliidit dan ja nu guhká joavkkus leat 6 oahppi. Dán oktavuođas lea deaŧalaš čujuhit dasa ahte njuolggadusat nu mo dat leat hábmejuvvon dál, addet fuolaheddjiide ovddasvástádusa kártet/váldit oktavuođa eará váhnemiiguin ja čielggadit lea go sis beroštupmi oažžut skuvlafálaldaga sámegillii. čálihit máná vuođđooahpahussii lea dábálaččat stuorra dáhpáhus bearrašiidda. Dál čálihuvvojit mánát vuođđoskuvlii, ja dieđut addojuvvojit giđa bealde daidda ohppiide geat galget álgit skuvlii čakčat. Dan paragráfas mas dás lea sáhka, namalassii oahpahuslága §6-2, 2. lađđasis ožžot váhnemat stuorra ovddasvástádusa das ahte fidnet oahpahusa sámegielas ja sámegillii sámegiela hálddašanguovllu olggobealde. Stuorra gávpogiin ja čoahkkebáikkiin dát lea gáibideaddjin fuolaheddjiide. Ii gávdno ollislaš visogovva das guđe oahppit galggašedje čálihuvvot skuvlii gielddas, ja lea maiddái váttis go fuolaheaddji ii sáhte diehtit makkár skuvlafálaldagas lea sáhka organiserema dáfus, struktuvrraid dáfus ja erenoamážit maid dat mearkkaša oažžut oahpahusa sámi oahppoplánaid vuođul, go dát lea dakkár ovddasvástádussuorgi man birra gielda skuvlaeaiggádin lea dat lagamus mii galggašii dan muitalit. Dat mearkkaša ahte ovddasvástádus kártet ja fállat oahpahusa sámegielas ja sámegillii ferte gullat skuvlaeaiggádii. Dát ferte boahtit čielgasit ovdan lágain, ja danne dárbbašuvvo oahpahuslága ođasmahttin. ¶
Politihkalaš hástalusat oahpahussuorggis ¶
Sámi skuvla: Koloniseremis eret gelbbolašvuođaloktemii Politihkkasuorggi bajimus mihttomearri:  Sámediggi čielggada mii vuođđuda kvalitehta dáfus sámi skuvlla dan mihttomeari vuođul ahte buot sámi oahppit galget oažžut dásseárvosaš oahpahusa ja oahpu. ¶
Dat gažaldat ahte mii lea kvalitehta dáfus sámi skuvla, lea deaŧalaš digaštallan Sámediggái. ¶
Mii lea dat mii vuođđuda dan maid Sámediggi atná sámi skuvlan, - lea go sáhka dain skuvllain main leat oahppit geain lea sámegiella fágan, - main vedjet leat oahppit geat hállet sámegiela vai skuvllat sámegiela hálddašanguovllu siskkobealde, skuvllat Sámedikki ealáhusvuđot váikkuhangaskaoapmeortnegiid siskkobealde (ovddeš SOF-guovllut) vai leat go eará definišuvdnaeavttut mat gustojit? ¶
Seamma láhkai berre digaštallat gii dat lohkkojuvvo leat sámi oahppin, lea oahppi sámegiela hálddašanguovllu siskkobealde vai juohke sámi oahppi beroškeahttá skuvllas? Galle oahppi dárbbašuvvojit go galgá sihkkarastit ohppiide buori oahppanbirrasa mas sii besset ovdánit sosiálalaččat ovttasdoaibmamis eará ohppiiguin ja besset oahppat ovttas eará ohppiiguin? ¶
Viidáseappot ferte čielggadit maid buorre sámi skuvla sisttisdoallá? Mii lea kvalitehta sámi skuvllas? Man kvalitatiiva lea dat oahpahus mii addojuvvo sámi skuvllas odne? Maid váldá rekrutteret sámi oahpaheddjiid, ja mo šaddá sámi oahpaheaddji okta dain buot buoremus oahpaheddjiin? ¶
Lea go ovdamearkka dihtii dohkálaš ahte sámi skuvlapolitihkkár ja sámi skuvla álo galget digaštallojuvvot dáža skuvlla ja dáža skuvlla sisdoalu ektui? Mo mii sihkkarastit ahte oahppit fidnejit sámi oahpponeavvuid ja ahte dain leat oahppanarenat? Manne beassá heaitit sámegielfágas, muhto ii fal eará fágain vuođđooahpus? Makkár skuvlastruktuvra dárbbašuvvo vai oahppit ožžot buori skuvlafálaldaga? ¶
Sámedikki váldoovddasvástádussan lea sihkkarastit buot sámi ohppiide vejolašvuođa fidnet kvalitatiiva oahpu ja oahpahusa sihke sámegielas ja sámegillii buot oahppamis maid ovttaskas sámi ¶
Čoahkkingirjji čállit: Ellen Aina Eira/Ellen Mienna  228 siidu 379 siiddus oahppi oažžu. Dan oktavuođas berre viiddidit doahpagiid mat biddjojuvvojit vuođđun dan politihkkii maid Sámediggi čađaha, go Sámediggi lea álbmotválljen orgána mii galgá bargat buot sápmelaččaid ovddas. Dat mearkkaša ahte Sámediggi fátmmasta buot sámi ohppiid ulbmiljoavkun dan politihkkii mii hábmejuvvo, dan vuođul ásset go sii sámegiela hálddašanguovllu siskkobealde vai olggobealde, leat go sii sámegielhállit vai eai ja čuvvot go sii sámi oahppoplána vai eai. Dat politihkka maid sámi álbmotválljen orgána bidjá vuođđun, ferte bidjat ollislaš perspektiivva vuođđun, ja politihka doaibmaguovlu ferte fátmmastit buot sámi ohppiid. ¶
Oahpahus- ja oahppodieđáhusa evttohusas lea deattuhuvvon ahte čalmmustahttinsuorgi politihkas galgá leat dat ahte sihkkarastit eanet ohppiide vejolašvuođa oažžut sámegieloahpahusa dáža skuvllas. Dát lea positiiva mihttomearri, muhto lea deaŧalaš ahte ovddasvástideaddji Norgga eiseválddiin lea ovddasvástádus sihkkarastit dáža ohppiide doarvái máhtu sámi fáttáin ja vejolašvuođa oažžut sámegieloahpahusa. Jus dát ovddasvástádus gullá Sámediggái, de ferte Sámediggái sihkkarastojuvvot govddit váldesuorgi ja ekonomalaš vuođđu čađahit dakkár politihka man váldo ulbmiljoavku lea dáža oahppit oppalaččat. ¶
Dat mii lea čielggas lea ahte sámi ohppiin galgá leat ovttaárvosaš skuvlafálaldat eará ohppiiguin dáža skuvllas mas sii ožžot oahpahusa ja láhččojumi dan ektui ahte sii leat sámi oahppit. ¶
Sámi oahpaheddjiid rekrutteren Bajit mihttomearri politihkkasuorgái: Buot oahpposajit sámi oahpaheaddjioahpus devdojuvvojit. Eanemus lági mielde studeanttat gárvvistit oahpu ¶
Lea deaŧalaš ahte Sámedikki politihkka lea mielde sihkkarastimin rekrutterema oahpaheaddjiohppui, ja lea deaŧalaš gulahallat Sámi allaskuvllain ja Máhttodepartemeanttain hástalusaid birra rekrutteremis gelbbolaš ohcciid oahpaheaddjiohppui. Maŋimus moatti jagis lea digaštallojuvvo dat ášši ahte oahpaheaddjiohppui sisaváldimis Sámi allaskuvlii oahppojagis 2011/2012 ledje 21 ohcciiii ohppui, ja ahte dušše njealjis ledje gelbbolaččat. Lea deaŧalaš fuolahit daid geat háliidit váldit oahpaheaddjioahpu, ja danne ferte digaštallat mo sáhttá sihkkarastit ahte ohccit geat vuolggasajis eai leat gelbbolaččat, besset čuovvut dakkár oahppolágideami mii gealbuda sin. ¶
Dasa lassin lea boahtán ovdan ahte leat leamaš hástalusat eksámenbohtosiid oktavuođas matematihkas Sámi allaskuvllas ovtta jagi. Dakkár oktavuođain lea deaŧalaš čuovvolit dáid studeanttaid sihkkarastin dihtii ahte sii nannejit gelbbolašvuođa matematihkas ja ahte sii nu sáhttet ollehit oahpaheaddjioahpuset. ¶
Earret Sámi allaskuvlla dálá oahppofálaldaga lea deaŧalaš ahte eará alit oahppoásahusat vuoruhit sámi fáttáid oahpaheaddjioahpus. Sámediggi berre bargat árjjalaččat dainna ulbmiliin ahte oažžut alit oahppoásahusaid sihkkarastit ahte dakkár fáttát váldojuvvojit mielde oahpuide, ja ahte sámegiella čiekŋudeapmin fállojuvvo oahpaheaddjioahpu studeanttaide. Ferte maid juohkit eanet dieđuid  stipeandaortnegiid birra oahpaheaddjistudeanttaide geain oahpus leat 30 oahppočuoggá sámegielas, go 2011:s ledje dušše 5 studeantta geat ožžo ruovttoluotta máksojuvvot 50 000 ru. dán ortnega vuođul mii lea rehkenastojuvvon guoskat olles 30 studentii, geahča juolludemiid sámi áigumušaide stáhtabušeahtas. ¶
Ođđa GLU 1-7 ceahki ja 5-10 ceahki njuolggadusain boahtá ovdan čuovvovaš sámi ohppiid vuoigatvuođaid birra; Vuođđoskuvlaoahpaheaddjioahppu galgá gealbudit studeanttaid fuolahit oahpahusa sámi diliid birra, sámi mánáid vuoigatvuođaid birra ja sámi álbmoga birra dohkkehuvvon álgoálbmogin. Sámi kultuvra ja servodateallin lea deaŧalaš oassi oktasaš kulturárbbis. Sámi ohppiid oahpaheapmi lea erenoamáš dilis norgga vuođđooahpaheamis. Danne fertejit oahpaheaddjistudeanttat oažžut máhtolašvuođa sámi sisdoalu birra vuođđooahpahusa nationála oahppoplánain ja sámi ohppiid vuoigatvuođaid birra. ¶
Čoahkkingirjji čállit: Ellen Aina Eira/Ellen Mienna  229 siidu 379 siiddus Danne ferte Sámedikki politihka mihttomearrin leat sihkkarastit ahte oahpaheaddjioahpu njuolggadusaid mihttomearri duohtandahkkojuvvo, mii illá sáhttá dáhpáhuvvat almmá stuorát áŋgiruššama haga sihke danne vai sidjiide geat oahpahit oahpaheaddjioahpus, doaibmi oahpaheddjiide ja oahpaheaddjistudeanttaide sihkkarastojuvvo guoskevaš oahppofálaldat. Dasa gullet sihke viidáset- ja lasseoahppofálaldagat, doavttergrádakurssat ja fáttát mat leat váldojuvvon mielde oahpaheaddjiohppui. Dan vuođđuda maiddái gieskat čađahuvvon doavttergrádadutkkus Oslo universitehtas mas okta riektesosiologa Hade Lili dutkanbohtosiin lei ahte oahpahus rihkku olmmošvuoigatvuođaid ja mánáidkonvenšuvnna dakko bokte ahte plánadagus lea menddo headju sámi kultuvrra ja historjjá ektui ja ahte dáruiduhttináigodat lea systemáhtalaččat guđđojuvvon fáddán oahpahusas. Viidáseappot duođašta doavttergrádadutkkus ahte ovdagáttut leat garrasat sihke oahpaheddjiid bealis ja ohppiid bealis ovttaskas skuvllas. Dát gávdnosat dahket dan ahte lea deaŧalaš kártet čuolbmačilgehusa viidodaga, ja erenoamážit čađahit eastadandoaibmabijuid. Proseassain Máhttoloktema oahppoplánaid ráhkadeami oktavuođas ledje ollu digaštallamat Sámedikki ja Máhttodepartemeantta gaskkas dakkár fágaid birra go historjá ja servodatfágat. Digaštallamiin ledje oahpahusa fáttát ja sisdoallu. Máhttodepartemeanta ferte gulahaladettiin Sámedikkiin sihkkarastit ahte vuođđooahpu oahpahus lea vuođđuduvvon máhttui ja ahte dat ii ovddit ovdagáttuid. ¶
Viidáset- ja lasseoahppofáttáid birra nu go sámegiella ja oahppofálaldat sámi kultuvrras ja duojis, berrejit juhkkojuvvot dieđut ollu fidnojoavkkuide, sihke sidjiide geat leat váldimin oahpu ja sidjiide geat leat geargan oahpuineaset ja leat barggus. Berre árvvoštallat galgá go sáhttit addit stipeandda sidjiide geat válljejit dakkár oahppofálaldaga, seamma dásis go dat evttohus ahte rávesolbmot geat čuvvot dan rávesolbmuid oahppoprográmma maid Sámediggi ovttas Sámi allaskuvllain ja giellaguovddážiiguin lea álggahan. Sullasaš árvvoštallamiid berre dahkat go guoská stáhtabušeahta kap 2410, poastta 73 ortnegiidda daid studeanttaid ektui geat ovttastahttet giellaoahpuid ovdaskuvlaoahpaheaddjioahpuin, vuođđoskuvlaoahpaheaddjioahpuin ja geavatlaš pedagogalaš oahpuin, ahte sii ožžot vuoliduvvot oahppoloana 50 000 ruvnnuin. Ortnet lea rehkenastojuvvon gustot 30 studentii stáhtabušeahtas, muhto dušše 5 studeantta leat ávkkástallan dáinna ortnegiin 2011:s. Dan vuođul go oahpposajiid lohku sámegiela alit oahpus lea ráddjejuvvon, de berre árvvoštallat berrejit go maiddái dat studeanttat geat váldet dihto meari oahpu sámegielas oktanaga profešuvdnaoahpuiguin, berrejit oažžut dán vejolašvuođa. ¶
Sivvan dasa ahte maiddái eará joavkkuide berre árvvoštallat stipeandda, lea ahte ollu surggiin dat mearkkaša ollugiidda lea go fitnolaš bargiin gelbbolašvuohta sámi gielas ja kultuvrras. Ovdamearkan leat oahpaheaddjit, buohccedivššárat, fuolahusbargit, doaktárat, psykologat ja eará fidnojoavkkut main lea oktavuohta sápmelaččaiguin beaivválaš barggus. Lea maid deaŧalaš ahte ovddasvástádusdilit alit oahppoásahusaid gaskkas guorahallojuvvojit. Ášši mii vuođđuduvvo  Butenschøn-lávdegotti loahppajurdagiidda, go dat bohtet, berre ovddiduvvot Sámedikki dievasčoahkkimii. ¶
Danne ferte vuoruhit viidáset- ja lasseoahppovejolašvuođat sámi oahpaheddjiide. Dát guoská sihke fálaldahkii fágalaš čiekŋudeamis, vuođđogálggain, lohkamis, erenoamášpedagogihkas ja metodihkas. Dakkár fáttát go gáiddusoahpahusa ja didaktihkka leat deaŧalaš fáttát maiguin ferte áŋgiruššat eanet. ¶
Dieđáhusas deattuhuvvo ahte lea leamaš gulahallan Máhttodepartemeanttain dan birra ahte sámi ofelaččaid mandáhtii ferte maid gullat diehtojuohkin sámi oahppofálaldagaid birra ja eallima birra studeantan maŋŋá joatkkaskuvlla. Dan oktavuođas ferte dadjat ahte sámi ofelaččat galledit skuvllaid ja birrasiid go dát birrasat bovdejit sin boahtit. Dat mielddisbuktá ahte lea erohus das guđe skuvllat/guovllut mat dalle ožžot dieđuid daid sámi oahppofálaldagaid birra, maid ferte juohkit daidda ohppiide geat gullet sámi oahppofálaldagaid ulbmiljovkui. ¶
Muđui lea karriearabagadallan dál dakkár suorgi mas gáibiduvvo eanet ja eanet sierra formálalaš oahppu skuvllaid bagadalliin, gos dábálaččat lea nu ahte ráđđeaddiin berre leat ráđđeaddioahppu juogo fidnobagadallama ektui dahje sosiálapedagogalaš ráđđeaddima ektui. Dieđáhusas eai leat skuvllaid ¶
Čoahkkingirjji čállit: Ellen Aina Eira/Ellen Mienna  230 siidu 379 siiddus ráđđeaddit namuhuvvon dađi eanet. Lea deaŧalaš sihkkarastit ahte fidno- ja karrieararáđđeaddiin sihke skuvllain ja muđui servodagas leat buorit dieđut sámi oahppofálaldagaid birra. Danne lea dakkár strategiija deaŧalaš, mas dát fidnojoavkkut leat guovddážis. ¶
Sámi oahpaheaddji – deháleamos premissadahkki kvalitehtalaš ja áššeguovdil sámi skuvlla sisdoalu ektui Bajit mihttomearri politihkkasuorgái: Sámi oahpaheddjiide galgá sihkkarastojuvvot liige- ja joatkkaoahppovejolašvuohta. Oahpaheaddjit sámi skuvllain geain ii leat fágaoahppu, galget oažžut vejolašvuođa čađahit oahpaheaddjioahpu dahje pedagogalaš oahpu. ¶
Skuvladutkan čájeha ahte oahpaheaddji lea okta guovddáš premissadahkkin ohppiid oahppansállašii ja ohppiid vejolašvuhtii ávkkástallat iežas resurssain skuvlavázzima oktavuođas. Oahpaheaddjis lea stuora mearkkašupmi oahpaheaddjin, bagadallin ja ovdagovvan, mat leat mielde sihkkarastime oahppi rolla iežas oahppamis. ¶
Lea dehálaš bisuhit ja váldit vára oahpaheddjiin mat mis leat odne sámi skuvllain. Dávjá čájehuvvo ahte oahppoásahusat addet sámi oahpaheddjiide oahpu, muhto oallut oahpaheaddjit válljejit eará bargguid go oahpaheaddjibarggu guhkit dahje oanehit áiggis. Oassin našunála áŋgiruššamis GNIST lea TNS Gallup jođihan márkaniskkadeami 2011:s Máhttodepartemeanta ovddas man namma lea “oahpaheddjiid liigeveahka oahppan oahpaheaddjit geat eai bargga skuvllas ( GNIST lea viđa jagi ovttasbargu Máhttodepartemeantta, Oahppolihtu, , Oahpaheaddjioahpu nationála ráđi, Skuvllaid riikasearvvi, Gielddaid lihtu, NHO, LO, Pedagogastudeanttaid, Norgga Studeandaorganisašuvnna, Ohppiidorganisašuvnna, Norga Lektorsearvvi ja Skuvlajođiheaddjilihtu gaskka. GNIST lea viiddis áŋgiruššan nannen dihte oahpaheaddjioahpu kvalitehta ja ovddidan dihte oahpaheaddjiámmáha. Dát searvevuohta bargá buoridan dihte oahpaheddjiid stáhtusa ja rekrutteren dihte eanet buriid oahpaheddjiid boahtteáigái. Kampánja lea okta ollu doaibmabijuid gaskkas). Mii sáhttá sin buktit ruovttoluotta?”. Raporttas boahtá ovdan ahte njealjádasoassi riikka oahppan oahpaheddjiin válljejit guođđit oahpaheaddjibarggu iešguđet sivaid geažil. Ii leat dahkkon buohtastahtti guorahallan sámi oahpaheddjiin ii ge sámi oahpaheddjiide leat biddjon eanet fokus dán raporttas, muhto lea árvidahtti ahte dá lea suorgi man galggašii guorahallat lagabui dilis gos čájehuvvo ahte lea stuora váilevuohta oahppan oahpaheaddjifámuin sámi skuvllain. ¶
Fáktorat mat bohtet ovdan iskkadeamis muitalit manin olbmot válljejit guođđit oahpaheaddjivirggi eará virggiid sadjái, dáin fáktoriin lea árvideamis maiddái dadjamuš sámi oahpaheddjiide geat eai šat bargga oahpaheaddjin. Raporttas bohtet ovdan iešguđet lágan vejolaš doaibmabijut mat sáhttet mielddisbuktit ahte oahppan oahpaheaddjit geat dál leat eará bargguin, válljejit boahtit ruovttoluotta oahpaheaddjivirgái. Viidáseappot sáhttá árvidit ahte dát doaibmabijut mat árvaluvvot raporttas, maiddái sáhttet leat movttiidahtti dábálaš rekruteremii ođđa oahpaheddjiid oažžut.  Earret eará sáhttá leat dehálaš rekruteremii ahte buorit ovdagovat geain lea fágalaš gelbbolašvuohta ja geat loktet áiggi barggus, čalmmustahttojuvvojit almmolašvuođas. Dát mielddisbuktá eanet stáhtusa oahpaheaddjibargui ja vejolašvuođaide mat dán barggus leat. “Gollevirgi” kampánja sullásaš kampánnjaid bokte sáhttá ovdánahttit ovttasbarggus eará ovddasvástideaddji eiseválddiiguin. ¶
Dál eai oaččo sámi oahpaheaddjit buvttadusa eanetbarggu ovddas maid váilevaš oahpponeavvut mielddisbuktet seammaládje go ovdal. 1997 rádjái ožžo oahpaheaddjit geat oahpahedje sámegillii/ sámegiela áigelasáhusa mii lei 10,75 % diibmologus dákkár oahpahussii/konverterenresursa). Oahpaheaddjit sáhtte earret eará atnit konverterenresurssa dahje osiid das buvttadit oahpponeavvuid. 1997 rájis časkojuvvo konverterenresursa erenoamášoahpahussii ja oahpahussii sámegielas/sámegillii oktii ja addojuvvo skuvlii searveruhtan, mii de juogaduvvui oahpaheddjiid gaskkas báikkálaš árvvoštallama mielde skuvllas. 2001 rájis rievdaduvvui konverterenresursa lossa oahpahusdili geažil resursan ja vuoliduvvui 15 %. Movt dát resurssa galgá geavahuvvot, mearriduvvo skuvllas digaštallamiin luohttámušolbmuiguin. Máhttodepartemeanttas lei ovdal ovddasvástádus šiehtadusaide ¶
Čoahkkingirjji čállit: Ellen Aina Eira/Ellen Mienna  231 siidu 379 siiddus nu go lohkangeatnegasvuohta oahpaheddjiide, ja maiddái konverterenortnegiidda. KS válddii badjelasas ovddasvástádusa dáidda ortnegiidda 2004:S suohkanlaš ja fylkkasuohkanlaš skuvllaid hárrái. ¶
Sámi skuvllaide lea stáhtas ain ovddasvástádus resurssaide mat addojit lossa oahpahusdili geažil. Obbalaš doarjja mii addo skuvllaide, lea unnán vuoliduvvon sámi skuvllaide. 10,75 % diibmologus mii addo oahpahussii sámegielas/ sámegillii, ja das geassit eret 15 %, loahppalogu hálddašit ain skuvllat ja sáhttet addot vuolidussan lohkangeatnegasvuhtii oahpaheddjiide geat oahpahit sámi giela/ sámegillii. ¶
Ovttasbargu skuvla- ruoktu Bajit mihttomearri politihkkasuorgái: Ovttasbargu gaskal ruovttu ja skuvlla nannejuvvo vai sihkkarastit sámi ohppiide buoremus lági mielde eavttuid bákkolaš vuođđooahpahussii. ¶
Ovttasbargu gaskal skuvlla ja ruovttu lea guovddáš ášši jus galgá sáhttit lihkostuvvat addit buoremus kvalitehtalaš ja áššáiguoski vuođđooahpahusa. Lea hirbmat buorre go dál lea sihkkarastojuvvon sámi ovddasteapmi ráđđeaddi orgánas “Vuođđooahpahusa váhnenlávdegottis” . Go son guhte lea nammaduvvon dán bargui, oažžu vejolašvuođa searvat fierpmádatbargguide maid Sámediggi organisere iešguđetládje, de das  lea dadjamuš bargui mii galgá dahkkot lávdegottis. Dat veahkeha su go addá sutnje oainnuid ja mearkkašumiid mat sáhttet ávkin lávdegottebarggus. ¶
Sámi váhnenfierpmádagaid organiseren leat odne báikkálaš fierpmádatorganiseremat váhnemiin geat háliidit ovttasbargat ja earret eará sihkkarastit sámi giela eavttuid skuvllain. Dáin báikkálaš fierpmádagain lei oktasašorganiseren mas lei našunála stivra mii juovlamánu 2009 heaittihii iežas doaimma earret eará dainna ákkain ahte lei váttis rekruteret ođđa jođiheddjiid oktasašfierpmádahkii. Bellodatpolitihkalaš čanaskeahttá váhnenorganiserejuvvon joavkkut leat dehálaš doarjjan sámi skuvllaid buori ovdánahttinbarggus. Dan sivas ferte láhčit dili nu ahte sámi váhnenfierpmádagat mat gávdnojit earret eará Mátta- Várjjagis, Álttás ja Romssas, addojuvvojit vejolašvuođa ásahit oktasašorganiserema fierpmádatbargguide ja vai sihkkarastit ahte ain sáhttet biddjot johtui dákkár fierpmádagat maid váhnemat jođihit doppe gos dat lea áigeguovdil. Luohttámušolbmuid rekruteren dákkár doaimmaide lea ollu dan birra ahte heivehit buori organisašuvdnabarggu. Hukset bajás organisašuvnna vuođu rájis ja jođihit dan eaktodáhtolaš fámuiguin lea váttis. Dán oktavuođas ferte Sámediggi geahčastit dan organiseremii mii lea vuođđun Vuođđoskuvlla Váhnenlávdegottis guorahalladihte sáhttá go dákkár váhnenčohkkejuvvon lávdegoddi leat ovdáneapmi mii nanne sámi oahpahuspolitihka Sámedikki ovddas VVL čájeha man guovddáš dákkár váhnenorganiserejuvvon lávdegoddi lea skuvlla ovdánahttimis. ¶
Viidáseappot berre Sámediggi guorahallat geahčadit oahpahuslága § 2- 11 gos vuoigaduvvo ahte juohke oahppi sáhttá váldit guokte vahkku permišuvnna oahpahusas go dat lea dohkálaš, sorjjasmeahttun masa permišuvdna adno. Eaktun dasa lea ahte váhnemat/ ovddasteaddjit bearráigehččet ahte mánná oažžu dárbbašlaš oahpahusa. Dát buktá hástalusaid sámi ohppiide geat bohtet bearrašiin mat ellet vuođđoealáhusain gos háhkan, viežžan,boazodoallu ja eará jahkodatáigedoaimmat leat ja main lea stuora dadjamuš bearraša eallimii. Árbevirolaš máhttu oahpahuvvo vásihusaid bokte ja persovnnalaš oktavuođaid bokte (Dutkanetihkalaš lávegottit, definišuvdna: “Árbedieđut lea dakkár máhttu, gálggat, geavahus ja ovdanbuktin mat leat bisuhuvvon ja ovddiduvvon olbmuid gaskkas geain lea guhkes vásihus luondduin ovttasdoaibmamis. Dát leat dakkár áddejumit mat leat čadnojuvvon báikái ja diliide, vuođđuduvvon muhtun sosiála joavkku vásihusaide main leat hui oktasaš beroštumit ja eallindilit, ja gaskkustit árbevieruid ja persovnnalaš oktavuođa bokte, mas informánttaid jáhkehahttivuohta ja vásihusduogáš lea dohkkejumi kritihkalaš lassá. Álgoálbmogiid gaskkas leat árbedieđut dán láganat, muhto mii gávdnat dán lágan árbedieđuid buot servodagain. Vaikko dát máhttovuogit eai heivege dábálaš dieđalaš máhtu standárddaide, de sáhttet dat ávkkálaččat dievasmahttit dalle go dieđalaš dahje teknologalaš máhttu geavahuvvo. Árbediehtovuogádagaid mearkkašupmi dohkkehuvvo eanet ja eanet dieđalaš birrasiin. Dasa lassin leat ollu riikkaidgaskasaš organisašuvnnat ja ásahusat earret eará ON ja Árktalaš ráđđi deattuhan ahte gudnejahttit álgoálbmogiid máhtu ja geavahusa birasdutkamis. Gáldu: http://www.etikkom.no/no/Forskningsetikk/Etiske-retningslinjer/Naturvitenskap-og ¶
Čoahkkingirjji čállit: Ellen Aina Eira/Ellen Mienna  232 siidu 379 siiddus teknologi/Forhold-til-tradisjonelle-og-alternative-kunnskapskilder/(31.10.2011) . Árbevirolaš máhttui gullá maid báikkálaš máhttu ja jávohis máhttu. Dát oahpahuvvo seammaládje go buot eará máhtut ja dáiddut: guhkit áiggi ja dávjá hárjehallama bokte, oaččudettiin nevvodemiid ja veahki soapmásis geas lea gelbbolašvuohta fágasuorggis ja ieš háhkat vásihusaid bargguid bokte iešguđet lágan diliin ja oktavuođain, seammás go juogada iežas ja oažžu earáin oahppat vásihusaid ja ráđiid bargguid birra iešguđet lágan diliin. ¶
Sámi ohppiin lea danin dárbu sáhttit čuovvut iežas bearraša jahkodatbargguin, vaikko leat ge skuvlaoahppit. Dát mielddisbuktá dárbbu jávkat skuvllas vai beassá fárrui váhnemiiguin dahje fulkkiiguin vai beassá oahppat árbevirolaš bargguid ja árbevirolaš máhtu dan áigodagas go lea lunddolaš doaimmaide, juoga mii álo ii dárbbašlaččat heive skuvlla jahkeplánaide dahje dan viidodahkii maid oahpahusláhka dadjá. Oahpahus árbevirolaš máhtus eaktuda ahte mánnán juo oahppagoahtá bargguid sisdoalu, bargomálliid ja máhtu ja čehppodaga mii dárbbašuvvo bargguin juste dan áiggi jagis go barggut lunddolaččat galget čađahuvvot. ¶
Permišuvnna dárbu sáhttá dákkár oktavuođain leat stuorit go dat maid oallut skuvlaeaiggádat oaivvildit odne. Dákkár jávkamat skuvlajagis leat muhtumin váttisindahkkon iešguđet lágan skuvlaeiseválddiin. Skuvladutkan deattuha ahte skuvla arenan lea sihke vuđolaš persovnnalašhábmen faktor seammás go lea vuogádat mii galgá viidásetfievrridit buolvvaid kulturriggodaga (Anton Hoem: "Samenes skolegang. En analyse av undervisningssituasjonen med forslag til styrking av denne i fire kommuner i Finnmark" 1965, Anton Hoem: "Yrkesfelle, sambygding, same eller norsk?" 2986, Asle Høgmo: "Er en flerkulturell skole mulig?" 2995, Inger Marie Kristine Nystad: "Mannen mellom myte og modernitet" 2003, Jens Ivar Nergård: "Den levende erfaring" 2006) . Dan sivas lea oktavuohta gaskal ruovttu ja skuvlla mihttomeriin ollu dadjamuš ohppiid persovnnalaš ovdáneapmái ja oahppamii. Dalle go skuvlla ja ruovttu mihttomearit heivejit oktii, boahtá ruovttu ja skuvlla oahppan nannet ja gievrudit nubbi nuppi. Dát mielddisbuktá ahte sámi ovttasbargu gaskal skuvlla ja ruovttu fertejit vuoruhuvvot ovdánahttinsuorgin. Ovtta váldofágačállosis 2008:s iv  guorahallojuvvojit dákkár gažaldagat gos vuolggasadjin leat sámi skuvlabirrasat Romssas ja Nordlánddas. Vaikko dát hástalus lea oahpis máŋgga sámi guovllus – de lea lahkoneapmi iešguđet lágan skuvlaeaiggádis skuvlaeaiggádii, ja lea dárbu stuorit systemáhtalaš ovdánahttinbargui dán áššis. Mihttomearrin dákkát barggus ferte leat buoridit rámmaeavttuid vai dárbbašlaš praktihkalaš oahppu maid vuhtiiváldojuvvo skuvlla ektui vuogádahkan. Ipmárdus ahte ruovttubiras lea eará lágan go skuvla ja kultuvra maid skuvla ovddasta sáhttá mielddisbuktit heajut skuvlabohtosiid, ja dan sivas lea das stuora mearkkašupmi. ¶
Dát mielddisbuktá viidáseappot ahte Sámediggi ferte sihkkarastit guovtteguvlui gulahallama eará skuvlaeiseválddiiguin jus lea dárbu nannendihtii fokusa skuvlla- ruovttu ovttasbarggu sámi guovlluin, ja dát bargu ferte váikkuhit dasa ahte ohppiid oahppanovdáneapmi oahppoplánaid ektui ain vuhtiiváldojuvvo vaikko mánás lea riekti ja duođas vejolašvuohta oažžut viiddiduvvot permišuvnna bearraša vuođđoealáhusa oktavuođas. ¶
Giellabargu mii lea oaivvilduvvon váhnemiidda lea maid guovddážis doarjut sámegiela giellaovdánahttima vuolábealde ja ovttasbarggu gaskal ruovttu ja skuvlla. Rávisolbmuidoahpahus SAAL lea earret eará dehálaš oassi dás, muhto maiddái gelbbolašvuođaovdánahttindoaimmas man ulbmil lea nannet čállinčehppodaga sámegielas váhnenbuolvvas lea ollu dadjamuš. ¶
Oahpponeavvut Bajit mihttomearri politihkkasuorgái: Sámi ohppiin galget kvalitehtalaččat buorit oahpponeavvut olahanmuttus buot fágain vuođđooahpahusas. Ferte rahčat oažžut ođđa teknologiija vai sámi skuvla lea ovddemusaid searvvis heiveheamis ja ođđa digitála oahpponeavvuid geavaheamis. ¶
Ferte bidjat searaid sihkkarastit ahte gáiddusoahpahusas leat lasihuvvon resurssat dohkálaš teknologalaš čovdosiidda ja resursa sihkkarastit buriid lasihuvvon fysalaš oahppoarenaid oassin dás. ¶
Čoahkkingirjji čállit: Ellen Aina Eira/Ellen Mienna  233 siidu 379 siiddus ¶
Go máhttolokten – Sámegiella biddjui johtui 2006:s de deattuhii departemeanta ahte dát ii leat oahpponeavvoreforbma, ja Sámedikki politihkalaš áŋgiruššama maŋŋil juolluduvvui 1 miljovdna lassin Sámediggái Máhttolokten – Sámegiella oktavuođas. ¶
2007: evaluerejuvvui Sámedikki bargu suorggis. Dán evalueremis álggahuvvui ođđa politihkalaš linjá Sámedikkis ortnet gos skuvllat ožžot nuvttá oahpponeavvuid. Lea dehálaš mearkkašit ahte skuvllat dán bokte eai golat ruđa sámi oahpponeavvuide (eará go poastagoluid oahpponeavvuid sáddemii ja doaimmahusgoluide), vaikko sis ain lea geatnegasvuohta gokčat dárogielat oahpponeavvuid goluid. ¶
Buot ohppiin Norgga vuođđoskuvllain galget leat, “nuvttá oahpponeavvut” , ja dat lea skuvlaeaiggát – suohkanat- geain lea ovddasvástádus máksit oahpponeavvuid háhkama álgoálggus. Okta váivi nuvttá oahpponeavvuin skuvlaeaiggádiidda politihkas lea ahte vátni ruđat mat livčče galgan mannat oahpponeavvuid ođđabuvttadeapmái manne doarjut suohkaniid ekonomiija ovdalii go vuoruhit dan mii lei Sámedikki geatnegasvuohta, namalassii sihkkarastit ođđa ja buorebut heivehuvvon áigái oahpponeavvuid buvttadeapmái. Dát heittotvuohta čuvgejuvvo bargojoavkkus mii lea veardádallan vejolašvuođaid beaktilit oahpponeavvobuvttadeapmái 2010:s, ja raporttas rávvejuvvo danin ahte skuvlaeaiggádat fertejit váraváldit iežaset geatnegasvuođas sámegielat ohppiide seammaládje go dárogielat ohppiide, dakko bokte ahte skuvlaeaiggádat gokčet goluid oahpponeavvuid háhkamis, vai Sámedikki resurssat sáhtte mannat oahpponeavvuid ođđaráhkadeapmái ja dáid buvttadeapmái. Jus politihkka nuvttá oahpponeavvut suohkaniidda joatkkašuvvá, sáhttá dat mielddisbuktit ahte geatnegasvuohta mii skuvlaeaiggádiin lea sámi mánáid ovddas seammaládje go dárogielat mánáide, veahttá. ¶
Oahpponeavvut leat dehálaš reaidun oahpaheddjiide ja ohppiide sihkkarastindihti vai oahppit olahit daid gelbbolašvuođamihttuid ja vuođđogálggaid maid oahppit galget háhkat alcceset oahpahusáiggis Máhttoloktema mielde. Sámegielat ohppiin leat seamma vuoigatvuođat go dárogielat mánáin beassat atnit sámegielat oahpponeavvuid. Odne, 6 jagi maŋŋil go skuvlareforbma Máhttolokten biddjui johtui, lea dilli nu ahte eai vel gávdno sámegielat oahpponeavvut ođđa oahppoplána mielde. Váldoášši Sámedikki oahpahus- ja oahppopolitihkas ferte danin leat ahte vuoigatvuođat sámegielat oahpponeavvuide lágalaččat nannejuvvojit seammaládje go dárogielat mánáide gávdno láhkamearriduvvon vuoigatvuohta oahpponeavvuide (Oahpahuslága láhkaásahus FOR 2006-06-23 nr 724: §17-1 geahča oahpahuslága §9-4) . ¶
Sámi lágádusain lea guovddáš rolla sámi oahpponeavvuid buvttadeamis. Dán oktavuođas lea hástalussan ahte otná ortnet lágádusdoarjagiin sámi lágádusaide sáhttá heaittihuvvot jus gávnnahuvvo ahte ortnet lea EEO- šiehtadusa vuostá. Dán oktavuođas leat proseassat ovdalgihtii kvalifiserema sihkkarastimis sámi lágádusaid oahpponeavvobuvttadeamis ja čuovvovaš rámmašiehtadusain stuora beroštumis (Ovdakvalifiserema ja rámmašiehtadusortnega sárggus mii lea Sámedikki ja sámi lágádussuorggi gaskka, notáhta beaiváduvvon geassemánu 3. b. 2011 K. Johnsen konsulentselskapet Noodt & Reiding) . Ferte ain leat  mihttun ahte Sámediggi váikkuha dasa ahte sihkkarastit ahte lágádusat mat main lea gelbbolašvuohta ja dohkálaš aktevrrat ain sáhttet doalahit otná doaimmaheami ja dan bokte sihkkarastit ahte oahpponeavvobuvttadeapmi joatkkašuvvá vaikko rahčat dainna ahte ruđat leat čadnon ovddeš juolludemiin oahpponeavvoprošeavttaide mat ieš guđet sivaid geažil eai leat ovdánan nu go lei jurddašuvvon. Sámediggi ferte vaikko makkár guorahallamat dahkkojit sámi lágádusdoarjagiin sihkkarastit ahte ásahuvvo ovdalgihtii dohkkehanortnet sámi lágádusain, ja ahte rámmašiehtadusat dahkkojit mat doibmet ovttas ohcanvuđot ortnegiiguin. Ná sáhttá sihkkarastit buoriduvvon kvalitehta sámi lágádusain, ja fállat sámi lágádusaide muhtin muddui sihkarvuođa buvttadeami ovddas, seammás go goziha ahte almmolaš njuolggadusat háhkama ja gilvaleami birra dollojuvvojit. ¶
Čoahkkingirjji čállit: Ellen Aina Eira/Ellen Mienna  234 siidu 379 siiddus Dilli mii guoská sámi oahpponeavvuide lea ain ahte buvttadeapmi eaktuda:   Doarvái juolludeamit ain sáhttit ollásit ruhtadit buvttadeami ( earret eará Sámedikki politihka ektui ahte sámi oahpponeavvut galget leat nuvttá skuvlaeaiggádiidda – mii mielddisbuktá ahte márkan ii gávdno dábálaš mearkkašumiin)   Doarvái oahppan ja gelbbolaš oahpponeavvočállit   Doarvái gelbbolašvuohta lágádusain vai sáhttet ráhkadit ođasmahttojuvvon ja ođđaáigásaš oahpponeavvuid kvalitehtalaččat bures ja doarvái jođánit ¶
Stuora ávki livččii stuorát prošeavttas gos digitalisere sámi oahpponeavvuid. Digitála oahpponeavvuin jurddašuvvojit vuorrováikkuhusvejolaš bargobihtát interneahtas dahje DVD ja eará sullásaš vuorrováikkuhusvejolaš mediain, main gávdno sihke teaksta, grafihkka, jietna ja/ dahje filbma (video), mii dohkkeha sihke davvi-, julev- ja lullisámegiela fonttaid ollásit. Go dákkár oahpponeavvuid hábme, ferte álo váldit átnui áigeguovdilis ođđaáigásaš teknihkaid ja málliid vai sihkkarastá buoremus lági mielde vuorriváikkuhanvejolašvuođa ja geavahanvásihusa oahppiide ja oahpaheaddjái. Bargojoavku mii guorahalai beaktilit oahpponeavvobuvttadeami bođii loahpas čuovvovaš jurdagiiddav dán birra: ¶
Bargojoavku oaivvilda ahte lea ágga vuorihit digitála oahppanresurssaid ovdánahttima jus dát šaddá hálbbit ja jođánit čoavddus. Go buohtastahttá prentejuvvon oahpponeavvuiguin de leat digitála oahpponeavvut álkibut ođasmahttit, ja beassá eret liigebargguin ja áigegeavahemiin, ja liigegoluin mat leat go juogada ja sáddeda. ¶
Dákkár prošeakta sáhttá sihkkarastit ahte sámi skuvla lea ovddimuččas – ja nu hui gilvonávccalaš ođđa teknologiija ektui, mii doarju duohta ođđaáiggi árgabeaivvi mas ođđa teknologiija váldojuvvo atnui dadjat juo buot ealáhusain ja osiin servodagas. Stuorámus hástalus stuorát digitaliserenáŋgiruššamiin lea dakkár oahpponeavvuid váldit atnui, go sáhttet leat buolvvaid gaskkas stuorra erohusat digitála gelbbolašvuođa dáfus. Vái oahpaheaddji ain sáhttá leat bagadeaddji ja jođiheaddji luohkálanjas, de lea deaŧalaš ahte ođđa oahpponeavvut eai buvttit dakkár dili ahte oahppi šaddá bagadeaddjin ja jođiheaddjin. Offensiiva strategiija dán suorggis heive maid bures daidda áigumušaide ahte digitála gálggat galget gullat vuođđo gálggaide. ¶
Mii diehtit maiddái stuorra gáiddusoahpahusas maid sámi oahppit ožžot sámegielfágas, ahte leat hui stuorra hástalusat dan ektui ahte duođas geavahit ja iešguđet teknihkalaš čovdosiid ja oažžut daid doaibmat dilihis árgabeaivvis. Dat sáhttá váldit áiggi aktiivvalaš oahpahusas. Dat lea stuorra hástalus maid ferte čoavdit stuorát prošeavttas sihkkarastin dihtii ođđa, ođasmahttojuvvon ja doaibmi sámi oahpponeavvuid. Das ii beasa eret ahte dakkár áŋgiruššan maiddái eaktuda stuorát joatkka- ja viidásetoahppoáŋgiruššama sihke sámi oahpaheddjiid ja lágádusbargiid ektui ja sámi skuvllaid teknihkalaš čovdosiid hui stuorra ođasmahttima. Dat sorjá maid das ahte teknihkalaš veahkki lea gávdnomis iešguđet sámi skuvllas. ¶
Dakkár digitála stuorraáŋgiruššan oahpponeavvosuorggis heive bures daidda dárbbuide mat dávjá leat dovddahuvvo – namalassii dárbu fáddágihppagiidda sámi fáttáin. Fáddágihppagat dagahivčče ráhkaduvvojit ulbmillaš oahpponeavvut maid álkit sáhttá geavahit ja ođasmahttit. Sámediggi lea ovdal čujuhan dasa ahte daid ekonomalaš rámmaiguin oahpponeavvoráhkadeapmái, lea leamaš, ja lea ain váttis oažžu ollislaš jurddašeami oahpponeavvuid plánemii. Sivvan dasa lea ahte mis lea nu ollu ulbmiljoavkkut, masa gullet sihke mánáidskuvla-, nuoraidskuvla- ja joatkkaskuvlaoahppit geat dárbbašit oahpponeavvuid ollu fágain, ja golmma gillii vel. Ovdalis oahpponeavvoalmmuhusaid oktavuođas biddjojuvvui eanet deaddu dakkár fáddágirjjiide, mas muhtun oassi dain leat leamaš fágarasttildeaddjit, vai oahppi beassá lohkat osiid oahppohivvodagas sámegillii iešguđet luohkkácehkiin. Dát lea, geahča bargojoavkku mii lea árvvoštallan beaktilet oahpponeavvoráhkadeami 2010:s, leamaš ovdun go ođđa ođastus bođii, dannego ollu das mii buvttaduvvon dán jurddašeami vuođul, maiddái sáhtii geavahit maŋŋágo ođđa oahppoplánat bohte. Dat mearkkaša ahte ain lea deaŧalaš ahte lea dakkár politihkka mii dáid vásáhusaid ja ekonomalaš resursadili vuođul áŋgiruššá ¶
Čoahkkingirjji čállit: Ellen Aina Eira/Ellen Mienna  235 siidu 379 siiddus fáddágihppagiiguin sámi oahpponeavvuid ođđabuvttadeamis, ja bargojoavku rávve dakkár soju raporttastis. ¶
Lea maiddái deaŧalaš bidjat návccaid dakkár oahppodahkosiid ráhkadit ja jorgalit/heivehit, mat geavahuvvojit buot cehkiin ja gokčet buot. Dat dannego mii diehtit ahte ollu oahpahus dahkkojuvvo dakkár oahpponeavvuid vuođul, ja ahte dat gáibida viehka ollu eanet ovttaskas oahpaheaddjis álo fertet heivehit ja láhčit oahpahusa ollásit sámi perspektiivva ektui almmá doarjaga haga guovdilis oahppanresurssain. Go Máhttolokten váldojuvvui atnui, de ledje aiddo geargan jorgalit matematihkkagirjjiid davvisámegillii 1.-10. Jahkecehkiid várás L97S mielde, ii mávssii lagabui 10 miljon ruvnnu (Raporta man namma lea "Tiltak for å effektivisere utvikling og produksjon av samiske læremidler" , geassemánnu 2010, L. Mikkelsen joavkku ovddas mii lea doaibman Sámedikki, Máhttodepartemeantta ja Oahpahusdirektoráhta gaskka. Muhto de lea leamaš garra gáibádus skuvllain ja váhnemiin ahte ohppiin galget leat matematihkkagirjjit sámegillii mat leat ráhkaduvvon Máhttoloktema vuođul. Proseassa lea álggahuvvon jorgalit matematihkkagirjjiid dárogielas buot golmma sámegillii – Multi-ráiddu maid Čálliidlágádus lea álggahan jorgalit. Álgovuorus leat ráiddu ohppiidgirjjit mat leat vuoruhuvvon. ¶
Bargojoavku mii 2010:s geahčadii vejolašvuođaid beaktilit oahpponeavvobuvttadeami, ráhkadii bajilgova das man muddui gokčet oahpponeavvut.  Lea vuorjjahahtti ahte davvisámegielas ja lullisámegielas eai gávdno oahpponeavvut vuolimus cehkiide sámegiella 2 ja sámegiella 3 fágain, ja dat lea ášši maid ferte vuoruhit go jurddaha daid hástalusaid mat leat go ohppiidlohku lea sakka njiedjan sámegiella 2 ja sámegiella 3 fágain vihtta maŋemus jagi. Eará fágainge váilot oahpponeavvut, bargojoavkku čoahkkáigeasu mielde, juoga mii guorrasa vásáhusaide mat joatkkaskuvllain Romssa bealde ledje Samisk kulturkunnskap (Sámi kulturmáhttu)- nammasaš prošeavtta olis 2005:s.  Prošeavttas lei ulbmilin nannet Romssa bealde oahpaheddjiid joatkka- ja lasseoahpuid, ja  sámi fáttáid čuoldit sisa skuvlla dábálašfágaid oahpahussii. Prošeakta jotkkii sullasaš prošeavttain, «SAFYL» , mas mihttun lei oččodit eanet sámi fáttáid joatkkaskuvllaid fidnofágaide, Romssa fylkkas. Lei maid ulbmilin ráhkadit ja ávžžuhit oahpponeavvuid mat heivejit dán bargui, juoga maid prošeavttas duođaštedje ahte gávdnojit unnán. ¶
Erenoamáš hástalus oahpponeavvobuvttadeamis lea gávdnat lulli- ja julevsámi čálliid, jorgaleddjiid ja giellaolbmuid. Dán hástalusa ferte bidjat dan oktavuhtii ahte ráđđehus lea álggahan sámegiela doaibmaplánavi , seammás go leat rekrutterenhástalusat doarvái oahpahannávccaid sihkkarastimis (http://www.regjeringen.no/upload/AID/publikasjoner/rapporter_og_planer/2009/Handlingsplan_2009_samisk _sprak.pdf) . Dát mearkkaša ahte ferte bidjat searaid eambbo sámegielagiid alfabetiseret, sihkkarastit eanet sámegiela oahpahusfálaldagaid ja seammás rekrutteret sámi oahpaheaddjiohppui. Dábálaččat leat oahpaheaddjit oahpponeavvočállit. Dán oktavuođas lea dehálaš geahčadit daid vásáhusaid maid leat háhkan resursaskuvlla jurddaheami olis. Aejege lea okta ovdamearka das ahte lea buorre ásahit čoahkáiduvvon resursaguovddáža mas viidát bargá čoavdin dihte daid hástalusaid mat leat oallut guovlluin. Dákkár resursabiras sáhttá dahkat bivnnuheabbon ja gelddolaččabun bargat skuvlii guoskevaš hástalusaiguin sihke mii guoská oahpahusa fállat, ovdánahttit oahpporesurssaid ja oahpponeavvuid. ¶
Go sámi oahpponeavvut almmuhuvvojit, de galgá maid oahpaheaddjibagadus almmuhuvvot sámegillii. Oahpaheaddjibagadus lea dehálaš reaidu oahpaheddjiide, ja Sámediggi ferte leat eambbo konkrehta das ahte sihkarastit dákkár bagadusaid buvttadeami. Oahpaheaddjit ožžot evttohusaid oahpaheaddjibagadusain sihke oahpahusdahkosii, jahkeplánii, bargobihtáide ja lohkamušaide mat leat heivehuvvon ohppiid gálggaide, evttohusaid geahččalemiide jna. Go oahpaheddjiin leat dát reaiddut olámuttus, de beasset oahpaheaddjit bidjat eanet fuomášumi didaktihkkii ja pedagogalaš oahpahusdahkosii. Dát jáhkkimis mielddisbuktá ahte šaddat buoret kvalitehta oahpahusas ja jáhkkimis jokset oahppit buorebut ulbmiliid. Oahpaheaddjibagadus sámi oahpaheddjiide lea maid dehálaš čuokkis. Dákkár oahpaheaddjibagadus fállá oahpaheaddjái doarjaga oahpahusa heiveheamis ja sihkkarastá oktilis oahpahusa skuvllaid gaska. Lea maid dehálaš danne go eksamineren bidjá vuođđun mihtuid ja fáttáid maid oahppoplánat guoskkahit, ja dat heiveheapmi mii guđege skuvllas ¶
Čoahkkingirjji čállit: Ellen Aina Eira/Ellen Mienna  236 siidu 379 siiddus dahkkojuvvo, ferte sihkkarasttot alit dási lahkoneami seammás go báikkálaš molsašumit vuhtii váldojit. ¶
Lea dehálaš deattuhit ahte Ovttas-Aktan- Aktesne www.ovttas.no lea hui guovddáš ja dehálašer doaibma juohkit dieđuid juohkelágán sámi oahpponeavvuid birra. Sámedikki oahpahus- ja oahppopolitihkka ferte sihkarastit dán neahttaresurssa ja sullásaš neahttaresurssaid nugo omd. www.risten.no jna. boahtteáiggi ja viidásdovdádeami. ¶
Lea maid dehálaš ahte Sámediggi áimmahuššá ovddasvástádusa sihkarastit doarvái earenoamášpedagogalaš oahpponeavvuid. Lea Lohkanguovddáža ásahemiin, SEADa bokte ja eará ásahusaid bokte joksat birrasiid main lea earenoamášmáhttu sámi earenoamášpedagogihkas. Gaskaságain dáiguin birrasiiguin berre árvvoštallat makkár oahpponeavvuid galgá vuoruhit. ¶
Maŋemus áiggiid lea medias boahtán ovdan ahte dárogielat oahpponeavvut maid sihke dáru ja sámi  mánát geavahit vuođđooahpahusas, leat máŋgga háve vuđolaš kvalitehtaváilivuođat mat gusket dan diehtaga mii boahtá ovdan sámi áššiid birra. Dát lea hui duođalaš ja addá vuođu viidáset fievrridit ja nannet diehtaga váilevašvuođa sámi áššiid birra servvodagas. Okta dain maŋemus ovdamearkkain lea oahppogirji joatkkaskuvladássái  mii lea almmuhuvvon ja kvalitehtasihkkaraston Gyldendal lágádusas (http://m.nrk.no/m/artikkel.jsp?art_id=17951193) . Ovdalaččas lea maid Andy B. Sortland guorahallan oahpponeavvuid mat geavahuvvojit joatkkaskuvladásis, mas sámi leat áidna geat namuhuvvojit ovtta oahpponeavvus mii lea elliid ja luondduvii birra (http://www.forskning.no/artikler/2011/april/284665) , ja guorahallan čájeha muđui dasto ahte oahpponeavvuin váilot ovdamearkkat Davvi-Norggas – juoga mii dagaha ahte ohppiid vejolašvuohta bidjat oktii máhtolašvuođa iežas kontekstii hedjona. ¶
Sullásaš guorahallamiid mas lea sullii seamma boađus, lea ee. Bjørg Evjen dahkan, guhte lea guorahallan movt sámiid ovdanbuktet oahpponeavvuin maid geavahit historjjá fágas joatkkaskuvlla oahpahusas.  Go ovttastahttá historjjá duohtandahkama maid Hadi Lile doavttergrádabargu duođašta, mas su dutkan sáhttá duođaštit ahte dáruiduhttin politihkka ii leat fáddán vuođđooahpahusas muhtun skuvllain, de sáhttá leat váttis cealkit ahte vuođđooahpahus mii addo buot Norgga ohppiide, mii lea sámiid birra, doallá kvalitehta dán suorggis. Eisseválddit fertejit muitalit lágádusaide ahte mii guoská oahpponeavvuid kvalitehtaheadjuvuhtii, galgá vuitojuvvot.  Dás lea vuođđu árvvoštallat  oktiibiddjon kvalitehtalávdegotti oahpponeavvuid várás mat geavahuvvojit skuvllas.  Dát lávdegoddi sáhtálii addit ráđiid makkár kvalitehtabuorideamit oahpponeavvuin livččii mat aktiivvalaččat geavahuvvojit oahpahusas, ja sáhttá doaibmat bagadussan iešguhtege lágádusaide (sihke sámi ja dárogiel lágádusaide). Dasto fertejit dáža eisseválddit fuolahit ahte dat oahpahus mii addojuvvo lea dohkkehuvvon dieđa, gos ulbmilin lea ahte oahppit ožžot doarvái máhtu vai ipmirdit ja dohkkehit sámiid vuođđorivttiid ja dan dili go lea okta álbmot. ¶
Sámi mánáid ja nuoraid vealaheapmi Politihkalašsuorggi bajimuš mihttomearri: ¶
Sámediggi galgá beaktilis doaimmaid bokte eastadit vealaheami sámi ohppiin ja sihkkarastit vealahan málle mainna buorida oahppofálaldaga váilevašvuođaid. ¶
Dieđáhusas boahtá ovdan ahte ođđa dutkamat čájehit ahte stuora oassi sámi mánáin vásihit hárdima skuvllas. Dat lea guovddažis bargat hárdima eastalit. Dat mielddisbuktá ahte skuvllat ja ruovttut fertejit dieđus bargat mot lágan hárdimiid vuosttá. Sámediggi áigu dan oktavuođas dahkat hárdinvuosttaldan- plakáhta masa almmolaš ásahusat ja ovttaskasolbmot sámi servodagas mihtet.  Diekkár hárdinvuosttaldan-plakáhta muitala čielgasit ahte Sámedikkis dego orgánas lea čielgá oaivil hárdimiid vuostá, ja čielggaduvvon ¶
Máŋgga dutkanprošeavtta leat čujuhan ahte ollu sámit muitalit ahte sii leat vealahuvvonviii,  muhto diet prošeavttat eai čujut erenoamážit skuvladillái (Eva Josefsen Norut NIBR rapport 2006:3 Selvopplevd ¶
Čoahkkingirjji čállit: Ellen Aina Eira/Ellen Mienna  237 siidu 379 siiddus diskriminering blant samer i Norge og Ketil Lenert Hansen, Universitetet i Tromsø ”Ethnic discrimination and bullying in relation to self-reported physical and mental health in Sami settlement areas in Norway” 2011) . Livčče miellagiddevaš čađahit dutkama mot oahppit dovdet vealaheami daid dieđuid bokte mat dutkamiin gávdnojit daá fáttá birra. Dat lea dehálaš oažžut čielgasa das danne go vealaheapmi sáhttá ovttaskasolbmui dahkat guhkesáigge váikkuhusaid, ja dat lea mávssolaš divvut njulgestaga,  eahpenjulgestaga, ovttaskasolbmo ja vealahan málle maid mánát ja nuorat vásihit.  Mánáidkonvenšuvdna ja prinsihppat ahte ii vealahit, leat vuođđun sihkkarastit ahte guovddáš eiseválddit bidjet johtui doaimmaid mat easttadit vealaheami. ¶
Sámi ofelašprošeakta lea lihkostuvván iežas doaimmain, juohkit dieđuid sámiid birra ja ortnet doaibmá bures, danne go sii geat addet dieđuid sámiid birra, dego sámi ofelažžat leat dávjá ovttaahkáhaččat singuin geaid guossástallet. Mii guoská dasa ahte sihkarastit ahte dieđut dáruiduhttima birra gulustuvvet, de lea dehálaš ahte diet diehtojuohkin dahpahuvvo skuvlasystema čađa  ja oahppaplánaid ja dábálaš oahpahusa bokte. Hadi Lile doavttirdutkamuš čájeha ahte dat lea unnán vuhtiiváldon otná skuvllas. ¶
Oahppit geain lea sámegiella fágasuorggis vuođđoskuvllas ja joatkkaskuvlla oahpahusas (nannet sámegieloahpahusa vuođđoskuvllas) Politihkalašsuorggi bajimuš mihttomearri: Lasihit ohppiid geain lea sámegiella fágan ja geat ožžot kvalitatiiva ja bures heivehuvvon oahpahusa sámegillii ja sámegielas. ¶
Dat suorggahahtti njiedjan ohppiid logus geain lea sámegiella fágasuorggis vuođđoskuvllas lea olles 810 unnit oahppi maŋemus 5 jagis, dat lea guovddaš váldohástalus Sámediggái. Sámediggi ferte dan bidjat guovddážii oahpahuspolitihkkas ja deattuhit dán politihkalaš barggus mii guoská oahpahus- ja oahppogažaldagaide boahtte jagiid. Sivat dasa čilgejuvvojit máŋggaládje , ovdamearka dihte lea ollu deattuhuvvon máhttolokten mii čađahuvvui 2006 gos váldui eret sámegiel- ja kulturfága. ¶
Dat lea ollu iešguđet lágan čilgehusat bohciidan dan hástalussii ja danne lea mávssolaš ahte čađahuvvo vuđolaš analysa dan čuolmmas farggamusat. Oahppit geat eai čuovo sámegiel oahppoplána dan obbalaš oahpahusas, muhto čuvvot sámegieloahppoplána dušše sámegielfágas sáhttet vásihit ahte sii ožžot eanet diimmuid go eará oahppit skuvllas. Nubbi eará hástalus lea ahte oahppit sáhttet vásihit ahte skuvlaeaiggát organisere oahpahusa maŋŋel dábálaš skuvlaáiggi, dehe čoaggit diimmuid ja addit oahpahusa ovtta áigodaga ja danne ii šatta joatkevaš oahpahus. ¶
Skuvlaeaiggáda vejolašvuohta organiseret juohkima diibmologus fágas lea hástalus jus oahpahus organiserejuvvo nu ahte oahppin ii leat ovtta skuvlajagis oahpahus sámegielfágas ovdal go álget boahtte skuvlajahkái. Oahpaheaddjit fertejit dávjá vánddardit máŋgga skuvlla gaska, ja sámegiel diimmut  leat dávjá dat maŋemus diimmut mat biddjojit diibmojuohkimii juohke iešguđet skuvllas. Dat daguha unohas oahpahusáigemeriid, ja váttis koordineret sámegielfága skuvlla eará doaimmaide.  Váhnemat ja oahppit sáhttet maid vásihit ahte dieđut sámegielfága birra eai boađe seammáládje ja lihka dássedit go diehtu eará fágaid birra. Sivva dasa sáhttá leat go oahpaheaddji gii ferte vánddardit skuvllaid mielde ii sáhte addit dieđuid seammáládje go oktagas skuvla addá dieđuid eará fágaid danne go skuvllaid diehtojuohkin ii eat seamma lágan buot skuvllain. Dasa ferte maid dadjat ahte lea váttis gávdnat sámegieloahpaheddjiid ja sadjásaččaid ja dat lea maid sivva hástalusaide. ¶
Máhttolokten namuha ahte diimmuid ohppiide geain lea sámegiella fágasuorggis, muhto geat eai čuovo sámegieloahppoplána eará go sámegielfágas galget váldot dárogielfágas. Dát sáhttá maid váikkuhit  nu ahte váhnemat válljejit sámegiela fága eret go ballet maid dat mielddisbuktá dárogieloahpahussii go doppe unnidit diimmuid. Máhttomihtut dárogielas fertejit olahuvvon,  váikko oahppit geain lea sámegiella fágan ožžot unnit diimmuid dárogieloahpahussii go leat válljen sámegieloahpahusa. ¶
Čoahkkingirjji čállit: Ellen Aina Eira/Ellen Mienna  238 siidu 379 siiddus Dat lea maid váttisvuohta go diibmoresursa sámegielfágii dávjá váldo eará fágas go dat maid njuolggadus ávžžuha. Dat mielddisbuktit soaittáhaga ja váttis dili go jurddaša sámegielohppiid oahpahusdili eará fágain go sámegielas. Muhtimat čilgejit ahte ohppiide sáhttet šaddat váilevašvuođat eará fágaide gos leat váldon eret oahpahusas go leat čuvvon sámegielatoahpahusa. ¶
Sihke organiseren ja hábmen málle lea hástalus go maid oahpaheaddjit váillot, sadjásažžat váilot ja go skuvlaeaiggádin lean nu iešguđetlágan málle mot juhket diimmuid diibmologoresurssaid ektui sámegielas ja oahpahusa organiseren obbalažžat daguha ahte go eai leat čielga mállet mot láhčet oahpahusa ja šaddá  maiddai soaittáhagas mot organiserejuvvo vuođđoskuvllas sámegieloahpahus. Buot dat daguhit ahte šaddá stuora váilevašvuohta dan oahpahusas ja oahppamis maid sámi oahppit ožžot. ¶
Máhttu mot heivehit ja láhčet vuođđoskuvla dárogieloahpahusa sámegiel ohppiide, lea váilevaš. Dat daguha ahte skuvla ii doarvái bures váldde vuhtii sámegielohppiid vuoigatvuođaid ja dárbbuid.  Dat lea guovddaš hástalus skuvllaide otne ahte várra lea stuora roggi gaskkal prinsihpaid mii guoská oahpahussii, ja dan oppalaš oassái  oahppoplánabuktagis ja oahppoplánas oktagasfágain ja maiddai organiseren hástalusat mat gávdnojit go eai leat doarvái ollu oahppan oahpaheaddjit, oahppoávdnasat, ja fága- ja diibmologoheiveheapmi.  Dat daguhit obbalažžat ahte oahpahusfálaldat šaddá heajut máŋgga sámi mánnái systemalaččat go eará ohppiide dárogiel skuvllain geat ožžot oahpahusfálaldaga obbalaččat. ¶
Diekkár systematalaš bonjuvuođaid ferte ja berre divvut, danne go systemalaš heajut fálaldat vuođđoskuvlaoahpahusas sámi ohppiide ferte oidnot dego njulgestaga strukturealla vealaheapmi. Norgga eiseválddit eai sáhtte duvdit ovddasvástádusa oahpahusas mii addo sámi ohppiide čujuhusain earáide,  vuolitdási plánat vuollelis systemas, dat gávdno sullásaš ovttasvástádus Norgga eiseválddiin mii guoská sámi ohppiide nugo eará ohppiide vuođđooahpahusas. Systemáhtalaš erohusat oahpahusfálaldagas  maid sámi oahppit obbalažžat ožžot dego joavku eará joavkkuid ektui Norgga skuvllain, sáhttet daguhit heajut vuođđooahpahusa sámi mánáide earáid ektui ja diekkár systemalaš erohusaid ferte divvut. Dat lea ge duogáš dasa ahte gáibiduvvo vuđolaš guorahallan hástalusain sámi skuvllain, maiddái guovddáš eiseválddiide, mihtuin ahte bidjat johtui doaimmaid mat sihkkarastet ohppiide seamma dássásaš ja buori oahpahusa ja oahpu – dat guoská maiddai iežas gillii. ¶
Gažaldat lea manne oahppit  geain lea sámegiella fágan álggu rájes vuođđooahpahusas eai čađat oahpahusa dan fáttas dasságo gerget vuođđoskuvllas, dego eksámenfága buot iešguđet lágan sámi oahpahusas, dan ferte Sámediggi guorahallat lagabui. Sámi fága lea dehálaš identitehtanannemii ja lea danne dehálaš sámi ohppiide, ja lea maid lunddolaš ahte oahpahuvvo oahppái eatnigiella lassin eará fágaide oba áiggi vuođđooahpahusas. ¶
Dat ferte maiddai dahkot guorahallan heivehuvvon oahppofálaldaga birra, sámegiella dego fágan ja maiddai nannet beroštumi nu ahte oahppit šaddet duođai guovttegielagat maŋŋil vuođđooahpahusa, beroškeahttá makkár oasi sámegiela oahppoplánas leat čuvvon. Dat mielddisbuktá ahte oahppit geat háliidit dan, sis galgá leat vejolašvuohta oažžut oahpahusa sámegielas siskkobealde ovtta nana, garra giellamodealla, nu ahte oahppit geain lea sámegiella fágan galget maiddái oažžut fálaldaga sámegillii  oahpahusa eará fágain. ¶
Oahppoplánabuvttus ferte rievdaduvvot nu ahte mihttu lea ahte oahppit galget olahit vuođđo ovdáneami sámegielas vái šaddet duođai guovttegielagat sámegielas vuođđooahpahusa maŋŋil. Dasa fertejit bidjat doarvái návccaid vai olahit dan mihttomeari mánáid gielalaš iešheanalaš vuoigatvuođa dihte, mii guoská sihke mánáidkonvenšuvnna ja internašunála konvenšuvdnii. ¶
Gažaldat fága- ja diibmojuohkinlogu ektui orru leame guovddáš váttisvuohta, danne go oahppit geain lea sámegiela fágasuorggis njidjet ja danne berre meannuduvvot bajitdásis systemas. Dat ii leat dohkálaš ahte Sámediggi lea bidjon meannudit dakkár dehálaš gažaldaga osiid mielde ja juogusin.  Dat ¶
Čoahkkingirjji čállit: Ellen Aina Eira/Ellen Mienna  239 siidu 379 siiddus čuolbma ferte meannuduvvot oktan ja deaŧalaš áššin gos sihkkarasto fága- ja diibmologojuohkin sámegielfágas, ja ii šatta dego noađđin eará fága- ja diibmologoveardidemiide.  Dan oktavuođas čujuhit ahte ráđđehus lea dahkan sámegillii doaibmaplána. Go vásihit oahppit lohku geat vallejit sámegiela  lea njiedjan 26,5% dan maŋemus 5 jagis, de lea áibbas dehálaš ahte garrasit ja duođalaččat ferte bargat dainna áššin vái sámi oahppin bissu sámegiella fágan vuođđooahpahusas. ¶
Perspektiiva dieđáhusas ahte máhttu sámegielas lea duppalčehppodat lea buorre perspektiiva, ja lea maiddái guovddážis deattuhit ahte sámegiel máhttu lea dárbbašlaš sámi ohppiide. ¶
Stáhta sámeskuvllat ON álgoálbmotdeklarašuvdna vuordá ahte álgoálbmogat ieža galget beassat mearridit iežaset oahppoásahusaid ektui ja váikkuhit oahpahusa sisdoalu dain ásahusain. Go digaštallojuvvo ahte Sámediggi sáhtášii hálddašit daid skuvllaid maid direktoráhtta hálddaša dál, de lea dehálaš dadjat ahte Sámediggi sáhttá hálddašit sámi joatkkaskuvllaid ja stáhta vuođđoskuvllaid organisašuvnna bokte mii goziha hálddašeami olggobeal etáhtalaš hámis. Jus ášši šaddá eanet áigeguovdilin, de ferte leat áibbas čielga vuođđoeaktu dasa, ahte  Sámedikkis ferte leat ekonomiija jođihit kvalitatiivalaš buriid skuvllaid ja seammás nákcet sihkkarastit duohta kvalitehta oahpahusas. ¶
Heiveheapmi sámi ohppiide ja earenoamášpedagogalaš áŋgiruššansurggiide Politihkkasuorggi bajimus mihttomearri:  Sámi oahppit galget oažžut heivehuvvon oahpahusa juohke sámi oahppi dárbbu mielde. ¶
Váldočuolbma lea ahte Máhttodepartemeantta čielga mihttomearri ahte oahppit galget oažžut heivehuvvon oahpahusas, ii dárbbat mielddisbuktit ahte sámi oahppit ožžot heivehuvvon oahpahusa. Oahppit geat dárbbašit eanet resurssaid dahje buoret heiveheami, sáhttet vásihit ahte vuosttaš heivehandoaibma maid skuvla evttoha lea váldit eret sámegielfága. Sámedikki oahppo- ja oahpahuspolitihkas ferte leat mihttun sihkkarastit ahte sámi oahppit ožžot dan heiveheami maid sis lea geatnegasvuohta oažžut – sámegielfágas nugo eará ge fágain. Danne galget sámegielfágii heivet oahpahusa seammaládje go eará fágain skuvllas. Sámegielfága nanne identitehta ja gullevašvuođa iežas álbmogii ja duogážii. Danne masset dat oahppit geain leat earenoamáš heivehandárbbut beali eambbo jus sámegielfága ii fállojuvvo sidjiide heivehandárbbuid njuolggo čuovusin. Jus dát čuolbma dáhpáhuvvá systemáhtalaččat, de ferte dat buoriduvvot dakkaviđe. ¶
SEAD:i galgá sihkarastit doarvái ruhtadeami vai sii nákcejit gozihit fágasuorggi, sihkarastit máhtolašvuođaovddideami earenoamášpedagogalaš surggiid birra ja váikkuhit buoret kvalifiserejuvvon heiveheami buot sámi ohppiide. Sámi lohkanguovddážii sihkkarastojuvvo ruhtadeapmi ja aktiivvalaččat viiddida doaibmaguovllu vuoruhettiin julev- ja lullisámegiela vel eambbo, ja aktiivvalaččat váldit oktavuođa ja juohkit dieđuid lohkama birra ja doarjut lohkama metodaovddideami. ¶
St.dieđáhusas 18 (2010-2011) Læring og felleskap (Oahppan ja servvoštallan) dieđiha Máhttodepartemeanta ahte sámi earenoamášpedagogalaš doarjalus (SEAD) ain galgá leat oassin Statped Nordas, muhto virggit mat leat čadnon SEAD:i organisereme bokte galget sirdojuvvon sámi allaskuvllas Statped Nordii. ¶
Sámediggi deattuha ahte lea dehálaš ahte dakkár organiseren ii galgga heajosmahttit SEAD fysalaš gullevašvuođa sámi gelbbolašvuođabirrasii, ja guorrasa dasa go Sámi allaskuvla dovddaha ahte ain áigot heivehit oktiisajusteami allaskuvllain. Sámediggi ferte ovttas Sámi allaskuvllain ja Statped Nordain sihkarastit buori gulahallama ja ovttasbargoeavttuid sámi earenoamášpedagogalaš suorggis, dan SEAD searvama bokte sámi gelbbolašvuođabirrasis. ¶
Sámediggi deattuha ahte SEAD:s leat riikaviidosaš barggut, vaikko vel sin organisašuvdna lea čadnon Statped Nordai. Vai sihkkarastá ahte SEAD gelbbolašvuohta lea olahahtti sámi geavaheddjiide miehtá ¶
Čoahkkingirjji čállit: Ellen Aina Eira/Ellen Mienna  240 siidu 379 siiddus riikka, de lea dehálaš čielgasit dan oahpásmahttit olles stáhtalaš earenoamášpedagogalaš doarjalusvuogádahkii, ja suohkaniidda ja fylkasuohkaniidda. ¶
Sámi lohkanguovddáš lea resursaguovddáš mii lea earenoamážit oaivvilduvvon buot dásiide oahpahusvuogádagas, mánáidgárddis alit ohppui. Sámi lohkanguovddáš bargá sámegiela njálmmálaš ja čálalaš geavaheami nannemiin. Guovddáš lea Sámi allaskuvllas Guovdageainnus. ¶
Guovddáža váldofokus lea lohkan- ja čállinoahpahus, ja njálmmálaš giellaovddideapmi. Dat mielddisbuktá nannet ja ovddidit sámegiela njálmmálaš geavaheami oahpahusvuogádagas, máhtolašvuođa máŋggagielalašvuođa birra ja giellaealáskahttima birra, ja gaskkustit máhtolašvuođa lohkama ja čállima birra. Guovddáš galgá fállat kurssaid, addit ráđiid ja bagadallamiid mat leat heivehuvvon vuosttažettiin mánáidgárddiide vuođđoskuvlii, muhto áigu maiddái fállat dan joatkkaoahpahussii. Sii doivot ahte sámi oahpaheddjiid lassioahppofálaldagain lea dát dakkár dárbu mii ii leat gokčojuvvon, sihke dihto sámi fágaid ja fáttáid siskkobealde, ja maiddái earenoamáš hástalusaid oktavuođas mat sámi skuvllas leat, nugo máŋggagielalašvuohta, máŋggakultuvrralaš ipmárdus ja oahpponeavvoráhkadeapmi. ¶
Guovddážis lea viiddis geográfalaš ja máŋggabealat gielalaš doaibmaguovlu, ja das fertejit leat váikkuhusat resursaolaheapmái ja kapasitehta- ja gelbbolašvuođahuksemii. Leat maiddái stuora gáibádusat guovddáža olgguldas doibmii, vai olahusjoavkkut dihtet maid guovddáš sáhttá fállat. ¶
Hástalus lea sihkkarastit guovddáža boahttevaš doaimma ja gelbbolašvuođaovddideami. Sámediggi várrii áigodagas 2007-2011 500 000 ru guovddáža jahkásaš doibmii, muhto 2012 bušeahtas ii leat várrejuvvon ruhta guovddážii Sámedikki bušeahtas. Dat lea vuorjašuhtti, go jurddašit ahte guovddáža ásaheapmi lei oktasaš vuolggaheapmi Sámedikkis ja Ráđđehusas, ja go lohkanguovddáš beasai stáhtabušehttii 2010 rájes. Go Sámediggi dasto válljii sihkkut lohkanguovddáža doarjaga, de ii vástit dat dan jurdagii ahte sámi lohkanguovddáš galggašii bajiduvvot seamma dássái go dan doaibmadoarjaga maid vástevaš lohkanguovddážat ožžot, earret eará vai našunála geahččalemiid heivehan- ja ovddidanbargu sámegillii sámi mánáide sáhttá čađahuvvot nu mot lei jurddašuvvon. Dat lea áddjás bargu mii gáibida ahte geahččalemiid ferte dárkilit struktureret sámegiela ektui. ¶
Ferte hábmet ja juohkit eanet diehtojuohkingihppagiid main oahpaheaddjit ja skuvlaeaiggádat ožžot dieđu sámi earenoamášpedagogalaš fálaldagaid ja sámi lohkanguovddáža birra, ja eará resurssaid birra mat sáhttet leat ávkin skuvllaide dán heivehallanbarggus, sihkkarastin dihte ahte sámi ohppiide heiveheamis lea nu buorre kvalitehta go vejolaš. Maiddái neahttasiiddut ja obbalaš ozadeaddji doaimmat fertejit nannejuvvot garraseabbo. Dasto berrejit sámi earenoamášpedagogalaš instánssat oažžut buorebut ekonomalaš resurssaid vai sohpet eanet bargat olggosguvlui ja ohcat eanet oktavuođaid. ¶
Áŋgiruššansuorgi 2: Sámi oahppi vuoigatvuođat ja oahppanbiras (Vuoigatvuohta kvalitatiivalaš buori oahppamii ja buori oahppanbirrasii) Politihkkasuorggi bajimus mihttomearri: Sámi skuvlla ja sámi ohppiid iešguđet dásiid ja ovddasvástideddjiid ovttasdoaibman ferte nannejuvvot vai fálaldat maid oahppit ožžot vástidit lágaid, láhkaásahusaid ja plánaid áigumušaide. ¶
Máhttolokten – Sámi oahpahusprinsihpain: ¶
Skuvlaeaiggádis lea ovddasvástádus fállat oahpahusa mii čuovvu lága ja láhkaásahusaid, olmmošvuoigatvuođaid ja álgoálbmotvuoigatvuođaid ja mii lea heivehuvvon báikkálaš ja oktagaslaš eavttuid ja dárbbuid mielde. ¶
Máhttoloktema oahpahusprinsihpaid ferte čuovvut, ja skuvlaeaiggádiidda, skuvlajođiheddjiide ja oahpaheddjiide galgá addot vuođđu man bokte sii sáhttet leat dihtomielalaččat dan ovddasvástádussii ja oažžut vuđolaš bagadallama go guoská sisdollui ja viidodahkii das ahte sihkkarastit ahte sámi ¶
Čoahkkingirjji čállit: Ellen Aina Eira/Ellen Mienna  241 siidu 379 siiddus ohppiid skuvlavázzima vuođus leat oahpahusprinsihpat. Guovddážis das lea geavahit stuorát olmmošlaš, fágalaš ja ekonomalaš resurssaid vai sihkkarastá ahte sámi oahppanplakáhtta čuvvojuvvo sámi skuvlla árgabeaivvis. ¶
Našunála eiseválddiid ovddasvástádus lea láhčit dili sámi oahpponeavvuid ráhkadeapmái. Sámedikki ovddasvástádus dál lea hálddašit oahpponeavvoráhkadeami doarjjaortnegiid, mas Sámediggi ieš mearrida vuoruhemiid ja ortnega njuolggadusaid. Sámediggi válddii jagis 2000 badjelasas Máhttodepartemeantta sámi oahpponeavvuid ráhkadeami ortnega. Sámedikki vejolašvuohta gozihit dán ovddasvástádusa vázzá giehtalaga dainna makkár ekonomalaš resurssaid departemeanta bidjá dán bargui. Guovddáš gažaldat dán oktavuođas lea man muddui iešguđetge dásiid gozihit iežaset ovddasvástádusaid sámi oahpponeavvodili ektui. ¶
Sihke sámi oahpaheaddjit, váhnemat, fuolkkit, viidát bearaš ja eará rávisolbmot leat dehálaš premissadahkkit sámi oahppái ja skuvlii. Sosiála oktavuođat sihke skuvllas ja olggobealde skuvlla, leat dehálaččat go galgá sihkkarastit buori kvalitatiiva oahppanbirrasa ja máhtolašvuođaovddideami. Bargat fárrolaga, ja searválaga čoavdit bargguid ja ovddidit máhtu addá buori kvalitehta oahpahusas. Dát máhtolašvuohta lea maiddái dehálaš sámi kultuvrras, gos sihke verddevuohta, siidabarggut, searvebarggut vuođđoealáhusas dahje oassálastit báikkálaš servodagas leat áibbas guovddážis. ¶
Oahpaheaddji galgá láhčit dili ovttasdoaibmamii ja iešguđetlágan searvebargguide gos oahppi sosiála máhttu ja gelbbolašvuohta ovddiduvvo, vai oahppái sihkkarastojuvvojit buorit vejolašvuođat. Skuvla galgá vuhtiiváldit máŋggabealatvuođa dainna lágiin ahte dat adno resursan mii ovddiduvvo ain eanet, ja man bokte juohke oahppi dovdá ahte lea buorre leat oassi searvevuođas ja gehččojuvvo eaŋkilolmmožin. ¶
Galgá geahččalit movttiidahttit oahppi geavahit iežas sátnádeami, sániid ja cealkagiid, vai definere iežas identitehta, ja dovdá ahte hálddaša ja birge go buori vugiin speadjalastá sámi árvvuid ja bargguid. ¶
Oahpaheaddji, skuvlajođiheaddji ja skuvlaeaiggát galget dohkkehit, árvvus atnit ja aktiivvalaččat ovddidit sámi oahppi vejolašvuođaid ja áittardit ohppiid dainna lágiin ahte diktit sin ja movttiidahttit sin váldit atnui iežaset resurssaid. Skuvla galgá aktiivvalaččat čájehit ahte oahppis leat earenoamáš vejolašvuođat, ja addit ohppiide oadjebasvuođa birgehallat ja olahit ovddideami ja máhtolašvuođa. Skuvllat galget maiddái áŋggirdit leat buorren skuvlan sámi ohppiide, ja duostat válljet ođđa geainnuid vai sáhttet sihkkarastit ovdánahttima dan bokte ahte aktiivvalaččat nanusmahttet oahpahusa sámi servodaga buriid beliid vuođul, geavahit sámi jurddašanvuogi ja buriid bargovugiid oahpahusa oktavuođas. ¶
Sámi skuvla ferte maiddái heivehuvvot nu ahte sáhttá váldit atnui ođđa máhtolašvuođa sámi diliid birra, vai sáhttá ovddidit sihke skuvlla ja dan máhtu mii doppe gaskkustuvvo. ¶
Skuvla galgá aktiivvalaččat eastadit givssideami, olggušteami ja badjelgeahččama. Dan dahká go buot oahpahusain deattuha ahte sihke iežas ja earáid galgá atnit árvvus. Skuvla galgá leat buorre ja oadjebas báiki buohkaide. Ovddasmoraš ja nubbi nuppi veahkahallat galgá leat guovddážis dan oahppobirrasis maid leat heiveheame. Galgá movttiidahttit ohppiid oahppat geavahit leaikka dasa ahte duddjot buori oktasaš birrasa skuvllas. Galgá láhččojuvvot dasa ahte oahppanbiras fuolaha sihke oahppi ja searvevuođa fysihkalaš, dovdduide gulli ja intellektuála eavttuid. Sámediggi gálgá ráhkadit antigivssidanplakáhta mii lea vuođđuduvvon sámi perspektiivvaide, ja fállat sámi skuvllaide ja skuvlaeaiggádiid dan vuolláičállit, geahča nationála áŋggirdeami gielddaid ektui dan oktavuođas ahte geatnegahttit iežaset árjjalaččat vuosttaldit givssideami. ¶
Oahppanbiras galgá vuođđuduvvot sámi servodahkii ja váldit vuolggasaji das, dakko bokte ahte oahppan bidjá ohppiid identitehta ja duogáža vuođđun. Oahppanbiras galgá speadjalastit sámi kultuvrra dakko bokte ahte geavahit oahpes biergasiid ja oahppanarenaid maid oahppi dovdá. Skuvllas ¶
Čoahkkingirjji čállit: Ellen Aina Eira/Ellen Mienna  242 siidu 379 siiddus galget leat sámi oahppanresurssat, ja skuvla galgá árjjalaččat vuhtiiváldit sámi servodaga ovttasdoaibmama bokte olggobeale máilmmiin. Sámi skuvla galgá árjjalaččat geahččalit váldit atnui ođđa teknologiija ja ođđa máhtu. ¶
Skuvlajođiheaddjis lea guovddáš rolla skuvlla árjjalaš stivremis vai skuvla ollislažžan ovddida dihtomielalašvuođa dakkár vuogádagain mat fuolahit oahpahusa láhčima nu ahte sámi giella, kultuvra ja árvvut fuolahuvvojit. Dát berre dáhpáhuvvat dakko bokte ahte skuvlajođiheaddjis lea árjjalaš gulahallan oahpaheddjiiguin ja eará resursaolbmuiguin sámi skuvllas dan birra mo oahpahus berre čađahuvvot ja buoriduvvot. Skuvlajođiheaddji galgá sihkkarastit ahte dáhpáhuvvá systemáhtalaš kvalitehta dáfus ovdáneapmi dakko bokte ahte iežas geavat árvvoštallojuvvo dainna áigumušain ahte čađahit buoridemiid ja doaibmabijuid. Buorre skuvlajođiheapmi lea áibbas deaŧalaš ovttaskas skuvlla kvalitehtaovddideapmái. Jođiheaddji ferte ovttastahttit iežas ohppiid ja oahpaheddjiid ja resursaolbmuid siskkáldas motivašuvnna dainna ovdánemiin maid olggobeale máilbmi ja skuvlaeaiggádat, Sámediggi ja guovddáš skuvlaeiseválddit háliidit. Sámedikki oahppo- ja oahpahuspolitihkka ferte danne maiddái gustot skuvlaeaiggádiidda mearrideaddji eaktobiddjin sihkkarastin dihtii sihke kvalitehta ja sisdoalu oahpaheapmái. Danne lea deaŧalaš ahte skuvlaeaiggádat šaddet dihtomielalaččat dan ovddasvástádusa ektui mii sis lea sámi oahppi dili ektui skuvllas, ja lea hui deaŧalaš ahte addojuvvojit čielga stivrensignálat skuvlaeaiggádiidda dán ektui. ¶
Berre maid sihkkarastit ahte dat oahppoásahusat mat fállet skuvlajođiheddjiide lassi gealbudeami bargui skuvlajođiheaddjin, oahppofálaldagaid bokte dahke skuvlajođiheddjiid dihtomielalažžan das man deaŧalaččat sii leat skuvladoaimmahaga sámi ohppiid dili ektui. Dieđut sámi ohppiid vuoigatvuođaid birra ja njuolggadusaid birra mat gusket sámi diliide, fertejit loktejuvvon dáin oahpuin. Sámediggi sáhttá movttiidahttit dasa ahte alit oahppoásahusat váldet mielde dakkár fáttáid rektoroahpuide ja pedagogalaš jođiheaddjioahpuide. ¶
Kulturskuvla, astoáiggeortnet ja leaksoveahkki Politihkkasuorggi bajitdási ulbmil: Sihkarastit nana sámi sisdoalu SAÁO-fálaldagas, kulturskuvlafálaldagas ja leaksoveahkkefálaldagas. ¶
Mii guoská kulturskuvlii, astoáigeortnegii ja leaksoveahkkái, de berrejit dát divaštallamat gehččot ollesbeaiskuvlla ságastallama ektui. Sivvan dasa lea ahte ollebeaiskuvla sáhttá geahpedit sámegielfága hámádaga fága- ja diibmolohkočuolmmaid dáfus, ja fállat buot ohppiide  leaksoveahki skuvlarámmaid siskkobealde.  Dasto sáhttá árvvoštallat kulturskuvlafálaldaga čuoldit sisa ollesbeaiskuvlii. SAÁO- ja kulturskuvlafálaldagas lea oalle olu váhnenmáksu ja dat mielddisbuktá ahte buot mánát eai beasa dain oassálastit váhnemiid ekonomiija geažil.   Muhtun báikkiin sáhttá lea hui váttis oažžut saji kulturskuvlafálaldahkii. Ollebeaiskuvla ságastallan lea juo áigeguovdil stuoraservvodagas ja lea lunddolaš ahte fáddá biddjo sámi oktavuhtii. ¶
Viiddiduvvon skuvlafálaldat mii sisttisdoallá eambbo go oahpaheami luohkálanjas,  sáhttá addit vejolašvuođa sihkarastit buoret heivehuvvon skuvlafálaldaga sihke nannoset sámegielfálaldaga ja addit eanet saji árbevirolaš máhttui ja sámi kultuvrii skuvlaárgabeaivvis. Dát sáhtálii váikkuhit dasa ahte eai šat navdde, jus ležžet dan dahkan, sámegieloahpahusa lassi noađđin go gártet lassi oahpahusdiimmut ovttaskas ohppiide. Viidáset sáhttet ollesbeaiskuvllain buorebut váldit vuhtii daid čuoggáid mat bohtet ovdan ovttasbargu ruovttuin-oasis. ¶
Go gearddi ollesbeaiskuvla digaštallan ii leat leamaš áigeguovdil sámi oktavuođas,  de ferte Sámedikki politihkka bargat dan guvlui ahte nannet SAÁO-fálaldaga, kulturskuvlafálaldaga ja leaksoveahkkefálaldaga. Danne leage buorre go Sámediggi lea sámi sisdoalu SAÁO:s vuoruhan váikkuhangaskaoami oktavuođas. Dát ortnet ii leat vuogáiduvvan sierra váikkuhangaskaoami ortnegii, muhto lea vuoruhuvvon sámedigge-bušeahtas mii jahkásaččat ođasmahttojuvvo. Sihkkarastin dihte ahte buot suohkanat dovdagohtet ortnegiid ja vai daid sámi mánáid ovttaárvosašvuohta ¶
Čoahkkingirjji čállit: Ellen Aina Eira/Ellen Mienna  243 siidu 379 siiddus vuhtiiváldojuvvo, geat leat SAÁo:s, de berre sihkkarastit einnostahtti váikkuhangaskaoapmeortnega maid bures dovdet servvodagas. ¶
Ohppiin geain lea sámegiella fágan, sáhttá váhnendoarjja leat váilevaš fága ektui.  Danne leage erenoamáš dehálaš ahte leaksoveahkkefálaldat mii addo, addo  maid sámi mánáide sámegielfágas. Leaksoveahkis mii addo sámi mánnájovkui lea stuorát mearkkašupmi go das ahte leat olu eará mánáiguin ovttas. Sivvan sáhttá leat go váhnenbuolva ii soaitte máhttit sámegiela, eai máhte lohkat dahje čállit sámegiela, ja danne eai nákce doarjut mánáideaset seammaládje go eará fágain. Sámediggi ferte dasto sihkkarastit ahte skuvllat váldet vuhtii sámi mánáid dárbbuid  leaksoveahkkái maiddái sámegielfágas. Dát mearkkaša ahte skuvlaeaiggádat fertejit háhkat leaksovehkiid geain lea máhtolašvuohta sámegiela ja kultuvrra birra dan mađe ahte nákcejit sámi mánáide fállat dan leaksoveahki maid galget sámegielfágas. ¶
Eambbo deattuheapmi joatkka oahpu heiveheapmái ja ollášuhttimii Politihkkasuorggi bajitdási ulbmil:  Sámediggi gálgá váikkuhit ahte oahppit eai heaitte joatkkaskuvllas ja sihkkarastit buoret heiveheami sámi ohppiide joatkkaoahpus. ¶
Daddjo dieđáhusas ahte Sámediggi lea nammadan Mads Steinfjella referánsajovkui, mii bargá viidáset  NY GIV:in,  mii lea golmma jagáš  prošeakta joatkkaskuvlla čađaheami birra. Dan rájes go dieđáhus ovddiduvvui, lea Steinfjell geassádan dán bárggus (http://www.nrk.no/kanal/nrk_sapmi/1.7905392) . Dán oktavuođas lea Steinfjell čállán reivve departementii ahte son vásihii, go ovddastii joavkku, ahte go čujuhii bures duođaštuvvon áššečuolmma mas ohppiidlohku geain lea sámegiella nubbingiellan vuođđoskuvllas, lea njiedjan, ja dáhtui ahte dát váldojuvvo áššin našunála referánsajoavkkus, de čujuhii dalá stádačálli Rugtvedt, Máhttodepartemeanttas, Sámediggái, mii lea dat ásahus mii galgá čoavdit dán ášši.  Dan son dagai, vaikko vel Sámedikkis ii leat váldi iige vejolašvuohta čoavdit dán hástalusa almma ságastallama ja soabadallama guovddáš skuvlaeisseválddiiguin. ¶
Dát áššečuolbma duođašta ahte sáhttá gávdnot dakkár miellaguoddu áibbas njunnošis politihkalaš vuogádagas ahte Sámediggi okto ferte čoavdit sámi skuvlahástalusaid – dainna ráddjejuvvon válddiin ja vátna ruđaiguin mat leat Sámedikki hálddus. Ovdamearkka dihte leat Sámedikki ruđat juo čadnojuvvon ortnegiidda maid guovddáš eiseválddit ieža leat álggahan ja dan maŋŋá sirdán daid Sámediggái. Dán vuođul lea áibbas deaŧalaš čilget makkár rolla ja ovddasvástádusjuohku lea sámi skuvlaguoskevaš hástalusain, danne go sáhttá orrut dego ahte guovddáš eiseválddit iešdáhtus duvdilit ovddasvástádusa Sámediggái maid Sámediggi ii nagot čoavdit dan hámis go dál lea. ¶
Sosiálapedagogalaš ráđđeaddiide skuvllain berre maiddái sihkkarastit viidáseappot oahppofálaldaga sámi ohppiid dárbbu ektui. Giella ja gulahallan leat lávga čadnojuvvon oktii, ja sámi ohppiin sáhttá leat dárbu mii ii gozihuvvo doarvái buori vuogi mielde. Jos Sámediggi galggaš lihkostuvvat strategiijain ahte vuostálastit eret válljema skuvllain, de ferte geahčadit ollu doaibmabijuid fárrolaga. Skuvlaráđđeaddiin, Pedagogalaš psykologalaš bálvalusas ja čuovvolanbálvalusas dat dávjá lea oktavuohta muhtumiidda sis geat válljejit eret skuvlavázzima sierranas sivaid geažil. Deaŧalaš lea ahte dát ámmátjoavkkut oččošedje  gelbbolašvuođa buoridit bálvalusfálaldagaid sámi ohppiide. ¶
Joatkkaskuvllaid doarjjaortnegat sámegiela oahpahusa várás joatkkaskuvllain eai leat hábmejuvvon duohta goluid mielde. Dát dagaha dan ahte oahpahusa láhčin ii gozihuvvo dohkálaččat, ja áššečuolbma boahtá erenoamážit ovdan ámmátfágaid oktavuođas. ¶
Oahpahusdirektoráhta njuolggadusain § 3.2 leat čuovvovaš meroštallannjuolggadusat stáhta doarjaga várás (http://www.udir.no/Regelverk/Tilskudd/Alle-tilskuddsordninger/Skoleiere/Samisk-ividaregaande-opplaring/) : ¶
Čoahkkingirjji čállit: Ellen Aina Eira/Ellen Mienna  244 siidu 379 siiddus Ohppiide/ oahpahallide geain lea riekti sámegieloahpahussii § 6- 3 vuođul oahpahuslágas, addo jahkásaččat doarjja 50 diimmu ovddas juohke oahppi nammii 20 vuosttaš oahppi/ oahpahallis. Ohppiide eanet go 20 addo doarjja 25 diimmu juohke oahppái/ oahpahallái. Doarjja rehkenastojuvvo juohke fylkii ja ovttaskas skuvlii, ja lohkanbeaivi lea miessemánu 2. b. Doarjja máksojuvvo guovtti seamma stuora oasis geassemánu 30. b. ja golggotmánu 30. b. seamma jagi. ¶
Fylkkat main leat gitta 20 oahppi geain lea sámegiella fágan, ožžot dohkálaččat gokčojuvvot daid goluid mat leat sámegieloahpahussii. Dát ii guoskka nu galli fylkkagildii, dilli Romssa fylkkas lea nu ahte doppe leat badjel 100 oahppi geain lea sámegiella fágan, muhto dat oahppit vázzet skuvlla iešguđege skuvllain ja sierra jahkecehkiin ja fágakodain. Refušuvdnaortnet ii govčča diibmodárbbuid nu ahte šattašii fágalaččat dohkálaš sámegieloahpahus. Maŋŋá go leat ožžon 50 diimmu 20 vuosttaš oahppái, de ožžot loahppa ohppiide 25 diimmu juogu, mii livčče sáhttán doaibmat jos buot oahppit livčče seamma skuvllas, muhto dilli dábálaččat ii leat nu. Boađusin šaddá dat ahte skuvlaeaiggát dahje ovttaskas skuvla ferte ieš máksit stuorra oasi goluin go galgá fállat ollesárvosaš sámegieloahpahusa, mii dieđusge sáhttá dagahit dan ahte fága fállama vuoruheapmái sáhttá váikkuhit dat ahte dat šaddá menddo divrras. ¶
Sámegieloahpahus lea lága bokte dáhkiduvvon vuoigatvuohta, ja lea govttolaš ahte stáhta máksá goluid dán oahpahussii. Dál lea nu ahte skuvlaeaiggát ii oaččo makkárge refušuvnna jos sámegiella lea amasgiellan dahje prográmmafágan. Máhttodepartemeanta oaivvilda ahte sámegiela amasgiellan galgá meannudit seamma láhkai go buot eará amasgielaid, ja čujuha johtučállosii F-012-08 § 3.3.1.1 mas čuožžu: ¶
“Ohppiide geain lea riekti sámegielaohpahussii § 6-3 vuođul oahpahuslágas, leat hábmejuvvonsierra oahppoplánat sámegielas vuosttaš- ja nubbingiellan” . ¶
Dát cealkka ii hehtte sámi ohppiid vuoigatvuođa válljemis eará fágakodaid go vuosttašgiela ja nubbingiela sámegielfágas iežas eavttuid ja ovdamáhtolašvuođa vuođul. Stáhtahálddašeamis lea muđui lunddolaš ahte johtučálus vuođđuduvvo lágaide. Jos johtučálus ii dávis láhkii, de lea nu ahte johtučállosa dat ferte rievdadit. ¶
Oahpahuslága § 6-3 dahje dan láhkaásahusat eai geatnegahte sámi ohppiid joatkkaskuvllain válljet dihto fágakoda go galget sáhttit vuordit vuoigatvuođa oažžut sámegieloahpahusa nugo dat lea hábmejuvvon lágas. Stuorrádiggedieđáhusas nr. 28 (2007-2008) 12.2.2 Sámi joatkka oahpahusa birra maid ii leat dát ráddjejuvvon, muhto das čuožžu: Sápmelaččat joatkkaskuvllas galget oažžut sámegieloahpahusa, gč. oahpahuslága § 6-3. Mearriduvvon doarjja addodákkár oahpahussii, vai sámi oahppit/ oahpahallit ožžot dákkár oahpu joatkkaskuvllas iežaset vuoigatvuođaid mielde. ¶
Sámi ohppiide geain ii leat leamaš vejolašvuohta oažžut sámegieloahpahusa ovdal joatkkaskuvlla, ferte addojuvvot duohta vejolašvuohta lihkostuvvat fágain. Sis ferte maiddái leat vejolašvuohta válljet dan fágakoda mii lea sidjiide eanemus ávkkálaš ja válljet sámegiela sihke amasgiellan ja sámegiela prográmmafágan dásiin Jo2 ja/dahje Jo3. Easkkaálgiin sámegielas ii leat makkárge vejolašvuohta juksat dási 7 sámegiela fágaplánas nubbingiellan go leat 103 diimmu jahkái 1-3 jagi. Danne ferte buoridit dan doarjjaortnega mas addojuvvo doarjja skuvlaeaiggádii sámegielfága oktavuođas, sihkkarastin dihte dan ahte buot joatkkaskuvlla ohppiin lea vejolašvuohta oažžut sámegieloahpahusa dan dásis mas oahppi galgá oažžut oahpahusa. ¶
Fága ja fidnooahppu – árbediehtu skuvlavuogádagas Politihkalaš mihttomearit: Fága- ja fidnooahppu biddjo guovddáš arenan sihkkarastin dihtii ahte árbediehtu ovdána skuvlavuogádagas. Oahpahuvvojit eanet sápmelaččat, geain lea fágaoahppu ja oažžut eambbosiid váldit ámmátgeahččalemiid čuovvovaš jagiid. ¶
Čoahkkingirjji čállit: Ellen Aina Eira/Ellen Mienna  245 siidu 379 siiddus Sámediggi oaivvilda ahte galgá leat guovddážis sihkkarastit ahte fága- ja fidnooahppu lea vuoruhuvvon ja kvalitehtalaččat buorre. Leat badjel 180 prográmmaguovllu mas oahpahuvvo ja mas sáhttá oažžut fágagelbbolašvuođa oktan fágareivviin. Fágaide mat gusket ámmátfágaide sáhttá earret eará oažžut fágareivve duojis, fágareivve boazodoalus ja eará guovddáš oahpuin mat dárbbašuvvojit sámi servodagas. ¶
Viiddiduvvon ja ollislaš gelbbolašvuođadoaba muitala ahte praktihkalaš diehtu lea guovddážis skuvlla ja oahpahusas  Duoji ja duodjeárbevieru árvu ja mearkkašupmi ferte leat dehálažžan sámi skuvllas.  Árbedieđu doaba lea doaba mii lea guovddážis sámi servodagas ja servvodatságastallamis. Danin lea dehálaš ahte dát boahtá čielgasit ovdán Sámedikki skuvlla- ja oahpahus politihkas.  Designa ja duoji oahppoprográmmas lea iešguđege fágat ja suorggit earret eará:   designa ja duodji,   Rávdi,   Garraduodji,   Silbarávdefága,   silbačeahppifága   Čoarve-, dákte ja metálladuodjefága,   Siste- ja náhkkeduodjefága,   Litnaduodjefága   Čuoldin- ja gođđinduodjefága ¶
Dáin fágain sáhttá oažžut fágareivve duojis maŋŋil go leamaš fidnooahppin. Oahppit sáhttet maid čađahit oahpu mii addá oppalaš studerengelbbolašvuođa, nu ahte lea vejolašvuohta joatkit alit oahpuin iešguđege fáttáin. ¶
Oahppoprográmma luonddugeavaheapmái sisttisdoallá earret eará dáid fágaid ja surggiid:   Guolásteapmi ja bivdu   Boazodoallu   Meahcásteapmi   Eanadoallu ja gilvvagárdeealáhus ¶
Dáin fágain sáhttá oažžut fágareivve boazodoalus maŋŋil go leamaš fidnooahppin. Oahppit sáhttet maid čađahit oahpu mii addá oppalaš studerengelbbolašvuođa, nu ahte lea vejolašvuohta joatkit alit oahpuin iešguđege fáttáin. Boazodoalu šiehtadusaid hárrái daid maŋimuš jagiin, de lea biddjon dan láhkai ahte oahpahalliortnega ruhtadeapmi heaittihuvvo veahážiid mielde. Dát ferte čielggaduvvot nu ahte ii dagat eahpesihkkarvuođa dán ortnegii ja dan bokte bilida rekruterema. ¶
Lea maiddái stuorra dárbu ahte Sámediggi oaidná dehálažžan eará fága- ja ámmátoahppoprográmmaid dego, huksen- ja rusttetteknihkka, dearvvašvuođa- ja sosiálafága, restoráŋŋa ja biebmofága, media ja gulahallan, teknihkka ja industriija buvttadeapmi, ja bálvalus ja johtolat ámmátoahppoprográmmaid. Servvodagas lea dárbu ahte sámi norat ožžot vejolašvuođa válljet dáid fágaid vai olahit ámmátgelbbolašvuođa. Oahpahus- ja oahppodieđáhus mas eai leat áigumuš sihkkarastit buorre kvalitehta fága- ámmátoahpahusas ja doarvái buorit strategiijat dagahit praktihkalaš oahpahusaid olámuttos, ii sáhte daddjot ahte lea ollislaš sámi  oahpahus- ja oahppodieđáhussan. ¶
Go lea sáhka fága- ja ámmátoahpahus rámmain, de ferte Sámediggi sihkkarastit ahte dáid smávva ja gáhttenárvosaš ámmátfágain leat kvalitatiivalaš rámmanjuolggadusat. Dát mielddisbuktá ahte ferte sihkkarastot ahte leat dohkálaš oahpaheaddjit ja bagadeaddjit joatkkaskuvlla oahpaheamis, ahte leat doarvái oahpponeavvut ja oahpporesursat, ja ahte lea eanet dutkan dakkár fáttáin mat gusket fága- ja ámmátoahpahussii. ¶
Čoahkkingirjji čállit: Ellen Aina Eira/Ellen Mienna  246 siidu 379 siiddus ¶
Joatkkaoahpahusa struktuvra mii sáhttá leat hágganan lea okta váldohástalusain, ja maiddái lea hástalus dat ahte fágat mat lea oahppoplánas eai dárbbašlaččat fállojuvvo joatkkaskuvllain. Diehtojuohkin gos fágat fállojuvvojit ja buorit rekruteren ortnegiid ferte vuoruhit. ¶
Dán oktavuođas gos jurdda lea sihkkarastit sámi joatkkaskuvllaid našunála sámi gelbbolašvuođaguovddážin ferte vuorohuvvot. Viidásat ferte maid sihkkarastit boazodoalu ja duoji oahpahuskantuvrra doaimma ruđalaččat. Boazodoalu fidnooahppiortnega ferte sihkarastit ruđalaččat ja organisašuvnnalaččat. Diehtojuohkin ortnega birra ii leat doarvái buorre odne, ja dát váttisvuohta lassána jus fylkkagielddat galget hálddašit fidnooahppiortnega. ¶
Lea maiddái guovddážis dat ahte álggahuvvo diehtojuohkin dasa ahte boazodoallit ja duojárat sáhttet váldit fágageahččaleami bargohárjánumi vuođul, maid sii leat ožžon go leat bargan guhkit áigge. Dákkár gelbbolašvuođaveardideapmi addá vuođu dasa ahte vel eanet boazoeaiggádat ja duojárat válljejit váldit fágageahččaleami vai ožžot formálalaš gelbbolašvuođa. Geahččalanlávdegottiide ja bagadeaddjin dahje oahpaheaddjin lea dárbu ahte gávdnojit bargit geat leat formálalaččat dohkkehuvvon, ja lea dárbu dan vejolašvuhtii ahte sáhttá sihkarastit fágabargiid rekruterema fága- ja ámmátoahpahusa fágageahččalemiide. ¶
Prošeavttat ja doaibmabijut mat sihkkarastet ruhtadanortnegiid sihke ámmátohppiide, ja dasto maid oahppojahkái ja árvoháhkanjahkái leat oalle dehálaččat čájehan dihte guovddáš árvvu sámi servodagas árbedihtui. Ohppiid ja fidnoohppiid formaliserejuvvon fága- ja ámmátgelbbolašvuođa fágareivviin oažžut mii máhtu mii lea árbejuvvon buolvvas bulvii, dan seammás sihkarastit dan ahte nuorra čeahpit dákkár fágaduogážin besset váldit sin máhttu viidásat oahpuide ja bargoeallimii oppalaččat. ¶
Eará fága válljen ja heaitin hástalusat leat dávjá badjin fága- ja ámmátoahpuin http://www.fafo.no/pub/rapp/20156/20156.pdf side 13-14) . Odne lea dilli dan láhkai ahte sullii bealli nuorain  álget ámmátoahpuide, muhto dušše 15 proseanta dáin nuorain loahpahit skuvlavázzima fágareivviin. Dasa lassin lea maid ámmátoahpuide ohcamat unnon. Maŋimuš jagiid leat 14 proseanta unnánat nieiddat ja 9 proseanta unnánat gánddat ohcan ámmátoahpuide (Ráđđehus dieđiha ođđa stuorradiggedieđáhusa 2013:s mas guovddážis lea dát hástalusat – earret eará NHO konferánsa “Ámmátfága 2012” ) . Dát mielddisbuktá maid dan ahte mihttomearit mat gusket dasa ahte sihkkarastit dan ahte  eanet gánddaid vázzet lohppii ámmátskuvllaid ovdamearkadihti Finnmárkkus lea okta dain hástalusain maid ferte lagabui iskat, ferte maid lagabui geahččat fága- ja ámmátoahpahusa kvalitehta,  ja maid geahččat leago beaktil sámi servvodahkii ja maid leago olámuttos oahpu, ja maid iskat mo lea dilli fidnoohppiid sajiid ektui ja geahččat fidnoohppiid áigodaga ruhtadeami. Lea maiddái dehálaš definere doaibmabijuid mat gusket fága- ja ámmátoahppu stáhtusii bargoeallima ja servvodaga oktavuođas. Romssa fylkkasuohkana prošeakta SAFYL, mii lea oassin ovttasbargošiehtadusas gaskal Sámedikki ja fylkkasuohkana, lea dehálaš doaibmabidju – ja Sámediggi berre danin viidásat politihkalaš barggus gozihit daid vásáhusaid maid dát prošeakta lea olahan, ja geahččalit oažžut johtui eanet dákkár skuvlaovddidanprošeavttaid mat čalmmustahttet oppalaččat sámi fáttáid ámmátoahpahusas. ¶
Fidnohuksen Politihkalaš mihttomearit: Eanet barggaheaddjit Sámis ¶
Fitnodatásaheapmi šaddá eanet ja eanet dehálaš go almmolaš bargobáikkit bissot stáđisin ja olusiiguin lea alit oahppu. Ođđa vuođđostruktuvra, gelbbolašvuođaovdáneapmi ja báikkálaš resurssaid muohkadeapmi sáhttá dahkat ođđa ealáhusdoaimma, dan botta go dat maid nanne ja ovddida árbevirolaš ealáhusaid ja sámi servodaga. Innovašuvdna, ealáhushuksen ja gelbbolašvuođahuksen leat guovddážis ja sáhttet leat vuođđuduvvon kulturárbevierus báikkálašservodagas. Dás lea skuvladoaimmahusas dehálaš rolla. Vásáhusat Nuorra ealáhushuksemis čájeha ahte sullii 20 % (4% dábálaččat) nuorain geain leat vásáhus oahppifitnodagain skuvllas, leat mielas álggahit iežaset fitnodagain go leat geargan skuvllain. ¶
Čoahkkingirjji čállit: Ellen Aina Eira/Ellen Mienna  247 siidu 379 siiddus Lea dárbu sihkkarastit sámi sisdoalu ealáhushuksenáŋgiruššamis mii lea skuvllain. Dasa guoská sámi ovddastupmi Ungt Entreprenørskap:as fylkkain. Sámediggi ferte sihkkarastit ahte daid stivrraide nammaduvvojit ovddasteaddjit sámi fitnodagain, oahpahusásahusain, ja / dehe sámi váldoorganisašuvnnain. Sámediggi ferte nappo bargat dan nala ahte sámi almmolašvuođas lea ovddasteaddji doppe. Dieđut fertejit leat sámegillii, ja áŋgiruššamis fertejit leat sámi oktiiheivejeaddji, ja maid sámi ovddasteaddji riikkastivrras Ungt Entreprenørskapas. ¶
Čuovvoleapmin dása ferte Sámediggi čuovvolit Indigee- prošeavtta. Dát rájáidrasttildeaddji prošeakta sáhttá movttiidahttit eambbogiid álggahit iežaset fitnodaga davviguovlluin ja mihttun lea oažžut eanet fitnodathuksejeddjiid Barentsguvlui, main álgoálbmotkultuvra lea vuolggasadji. ¶
Vuorasolbmot resursan skuvllas Giellačeahppi -ortnet berre eanet guorahallojuvvot. Lea buorre sihkkarastit giellaresurssaid skuvladilis ¶
Sámedikki vuorasolbmuidráđiin. Dan sivas go Sámedikkis eai leat ruđalaš resurssat čađahit vuđolaš buoridemiid oahpahussuorggis dálá ekonomalaš dili ektui ja go váilu dohkálaš bušeahtakonsulterenortnet, de ferte Sámediggi čorget dili dan dáfus  ahte Sámedikki juolludanpolitihka ja ovdánahttinbargu dávjá čađahuvvo dainna lágiin ahte doarjut feara makkár prošeavttaid iešguđet surggiin, muhto eat nákce guovddáš eiseválddiid oažžut nannet vuđolaš ortnegiid mat boađáše buot sámi ohppiide ávkin. ¶
Sihke verddeprošeakta (mii lea daddjojuvvon leat ortnet mii galgá sihke eastadit givssideami, mii sihkkarastá stuorát oasi árbevirolaš máhtu skuvlii, mii earret eará galgá šaddat sámi mánáidfestiválan ja mii dieđáhusas celko leat guosseortnegin ja maiddái celko Sámedikki 2011 jahkedieđáhusas ahte “Mihttun dákkár prošeavttain lea čohkket mánáid, nuoraid ja vuorasolbmuid oktasaš prošektii main iešguđet lágan doaluin čohkkejit sámi, dáru ja kvena kultuvrraid” ), SAÁO-ovdánahttinprošeavttat ja eará doaimmat sáhttet nannet iešguđetláganvuođaid mat leat juo bálvalusfálaldagain sámi ohppiide iešguđet báikkiin. Dan dihte ferte Sámediggi šaddat čeahpit ovdánahttit prošeavttaid mat leat lihkostuvvan, ja das maŋŋel ásahit dakkár ortnegiid viidát dásis, vai buot sámi oahppit ožžot seammalágan bálvalusaid. ¶
Dakkár dilis gos sámi skuvllain váilot fágaoahppan oahpaheaddjit de ferte maiddái árvvoštallat gosa galgá vuoruhit návccaid bijussurggiid ektui sámi skuvllas. Dat maid mielddisbuktá ahte ferte veardádallat makkár ulbmilat galget vuoruhuvvot, ja dán oktavuođas lea otná dilis eahpitkeahttá váldohástalus sihkkarastit doarvái fágaoahppan sámi oahpaheddjiid. ¶
Giellačeahppi ortnet ferte beroškeahttá viidáset guorahallojuvvot. Sii geat galget doaibmat skuvllas dákkár ortnegiin, fertejit oažžut vissis doarjaga ja soitet dárbbašit oahpásnuvvát otná sámi skuvllain. Jus sámi oahpaheaddjit, geat juo leat garra bargodilis váilevaš fágaolbmuid geažil, galget organiseret giellačeahpi skuvlii, de dát sáhttá gáibidit návccaid oahpaheaddjis láhčit dili ja áimmahuššat giellačeahpi,  árvvusatnin dihte ja láhčin dihte buori bargodili sidjiide geat eai soaitte leamaš skuvllas guhkes áigái. Dan dihte lea dehálaš ahte ortnet guorahallojuvvo dan ektui ahte galgá leat vuogádatdásis. ¶
Láhkavuđolaš ja struktuvrralaš rámmat oahpahusas Politihkkasuorggi váldomihtut: Sihkkarastit ahte áigeguovdilis lágat ja láhkaásahusat gieđahallojuvvojit obbalaččat lágaid dárkkisteami ektui mas mihttun lea nannet sámi ohppiid ja rávisolbmuid vuoigatvuođaid. ¶
Sámediggi galgá bargat dan badjelii ahte vuoigatvuohta oažžut sámi oahpponeavvuid nannejuvvo lága bokte. Lea unohas go lea goabbatlágan vuoigatvuohta siskkobealde ja olggobealde sámegiela ¶
Čoahkkingirjji čállit: Ellen Aina Eira/Ellen Mienna  248 siidu 379 siiddus hálddašanguovllu oažžut oahpahusa sámegielas ja sámegillii, ja dan dili ferte heivehit dainna lágiin ahte sámi mánát ožžot vuoigatvuođa oahppat iežaset gielas ja gillii beroškeahttá gos orrot. ¶
Lea dárbu rievdadit oahpahuslága § 6-2 dainna lágiin ahte lea suohkaniid ovddasvástádus ja geatnegasvuohta kártet galle máná vuođđoskuvlaagis háliidit oahpahusa sámegielas ja sámegillii, eai ge váhnemiid. Dan seammás ferte maid árvvoštallat mearrádusa bokte nannet sámi ohppiid rievtti oažžut oahpahusa sámegielas ja sámegillii. ¶
Departemeanta ferte láhkaásahusa bokte mearridit makkár skuvllat, kurssat dahje luohkat galget fállat oahpahusa dahje sierra fágaid joatkkaoahpahusas. Das ferte árvvoštallat ahte sáhttá go departemeanta sirdit fámu Sámediggái mearridit dán láhkaásahusa, ja mii galgá leat sajis ovdal go Sámediggi sáhttá vuoruhit makkár skuvllat berrejit fállat daid iešguđetge fágaid ja fálaldagaid. ¶
Skuvlaeaiggádiid ja skuvlajođiheddjiid ovddasvástádus nannet sámi ohppiid eavttuid, čavgejuvvo. Skuvlaeaiggádiid ektui sáhttá omd. oahpahuslága kap. 13:s sierra cealkaga bokte deattuhit ovddasvástádusa birra sihkkarastin dihte sámi ohppiide skuvlafálaldaga mas lea buorre dássi. ¶
Gáiddusoahpahus lea dehálaš oassi sámi skuvllas, erenoamážit soaitá dat guoskat lullisámi guvlui gos earret eará leat unnán oahpaheaddjit ja oahppit orrot bieđgguid ja guhkkálagaid.  Oahppodirektoráhta lea ráhkadeame obbalaš plána gáiddusoahpahussii. Dán oktavuođas lea ge dehálaš ahte Sámedikkis leat bajitdási mihtut dan ektui ahte maid gáiddusoahpahusfálaldat sámi ohppiide eaktuda. ¶
Otná dilis ii leat nu čielggas mii gáibiduvvo suohkaniin main leat oahppit geain lea gáiddusoahpahus skuvllas. Lullisámegieloahpahusas leat golbma beali mat gusket sidjiide geain ii leat sierra oahpaheaddji skuvllas, namalassii ieš gáiddusoahpahus, johtti oahpaheaddji ja hospiteren bargu dan skuvllas mii fállá gáiddusoahpahusa. Fága- ja diibmojuohkimis lea dušše diibmolohku mii lea mearriduvvon láhkaásahusa bokte, mas muđui leat unnán formálalaš gáibádusat ja ráddjejumit. Earret eará de ii leat hospiteren bargu ruhtaduvvon stáhta bokte, mii mearkkaša dan botta go lea dan skuvllas mii fállá gáiddusoahpahusa ovttaskas oahppái. Muhtin suohkanat eai fála hospiterema dan geažil go dat ii leat lága bokte geatnegahttojuvvon. Dán oktavuođas ferte Sámediggi árvvoštallat mii berre mearriduvvot láhkaásahusa bokte dasa mii guoská sámi ohppiid gáiddusoahpahusfálaldahkii. ¶
Gáiddusoahpahusoahpaheaddjit vásihit dávjá ahte bargu eará skuvllaid ohppiiguin lea hástaleaddji dan dáfus go ollu návccat mannet earret eará láhčit teknihkalaš rusttegiid ja daid oažžut doaibmat. Dan dihte berre árvvoštallojuvvot ahte galggašii go oktasaš teknihkalaš čoavddus evttohuvvot vai sádden ja vuostáiváldin manná njuovžilit . Ágga dása lea ahte fertejit biddjot gáibádusat dasa ahte galget leat dohkálaš teknihkalaš čovdosat ja doarjja ohppiide ja oahpaheddjiide geavahit daid čovdosiid. Dasa lassin vásihuvvo gáiddusoahpahusoahpaheaddji doaibma dávjá leat priváhta ovddasvástádussan dan dihte go dán oahpahushámi ovddasvástádus ii leat doarvái bures čielggaduvvon. Gulahallan skuvlajođiheddjiid gaskkas geat fállet ja ožžot gáiddusoahpahusa ii maid soaitte vuoruhuvvot. Dat mielddisbuktá ahte ohppiid fágalaš ovdáneapmi lea heajut go daid ohppiin geain lea ovttaskas skuvlajođiheaddji geas lea ovddasvástádus. ¶
Gáiddusoahpahussii ferte maid lassin leat johttioahpaheaddji ja hospiterenfálaldat. Dát lea dehálaš dakkár oktavuođas jus ii leat báikkálaš oahpaheaddji ja oahpahus lea lonuhuvvon gáiddusoahpahusfálaldagain, de ferte dat nannejuvvot vai šaddá buorre oahppodilli. Ferte maid sihkkarastit ahte dat nuoramus oahppit vissis muddui čuovvoluvvojit dan skuvlla bealis mii oažžu dan fálaldaga. Dat mearkkaša ahte sii geat ožžot gáiddusoahpahusa, fertejit maid oažžut bearráigeahču ja veahki rávisolbmos gii praktihkalaččat láhčá dili doppe gos oahppit leat. Buot ohppiin geat ožžot gáiddusoahpahusa, galgá leat oktavuohta oahpaheddjiin  geas lea ovddasvástádus nannet buori oktavuođa skuvlla ja ruovttu gaskka, ja ahte oahppi beassá ovdánahttit máhtolašvuođa sámegielfágas mii maiddái eaktuduvvo olggobealde luohkálanja go gáiddusoahpahus čađahuvvo. ¶
Čoahkkingirjji čállit: Ellen Aina Eira/Ellen Mienna  249 siidu 379 siiddus Leat ollu ákkat dasa ahte Sámediggi ferte bearráigeahččat ahte čađahuvvo stuorát prošeakta sámi gáiddusoahpahusa hárrái. Dasa guoská metodihkka, heiveheapmi ja ovdáneapmi. Dán oktavuođas sáhttá leat miellagiddevaš geahčadit movt eará riikat/guovllut čovdet gáiddusoahpahusa “best practice” vuogi mielde ja beassat gullat sullásaš oahpahushámiid vásáhusaid. Dákkár prošeakta attášii dárbbašlaš dieđuid mat nanneše gáiddusoahpahusa dili. ¶
Norgalaččat geat orrot olgoriikas ožžot gáiddusoahpahusa dárogielas Globalskolen bokte. Olgoriikaorru norgga sápmelaččat eai oaččo gáiddusoahpahusfálaldaga sámegielas seamma vuogi mielde. Dát berre formálalaččat nannejuvvot stáhtalahtuide geain lea norgga personnummár ja geat háliidit oahpahusa sámegielas. ¶
Suohkaniid giliskuvllat leat áiggiid čađa heaittihuvvon. Dát čuohcá garrasit sámi ohppiide ja báikkálaš servvodagaide ja lea duođalaš áittan sámi ohppiid vejolašvuhtii oažžut buoremus lági mielde heivehuvvon oahpahusa sámi árvvuid, giela ja kultuvrra vuođul. Dán oktavuođas lea stuorra árvu báikkálaš oahppobirrasis, danne go dat lea dan báikkálaš servvodahkii gosa sámi oahppi gullá. Dát mielddisbuktá ahte skuvlaheaittiheamit sámi servvodagain dagahit muhtin lágan struktuvrralaš loahpaheami das mii lea dehálaš oassi sámi skuvllas, namalassii giliskuvllat. Dákkár oktavuođas váldojit oahppit eret báikkálaš skuvllain ja sirdojuvvojit stuorát skuvllaide gos sin duogáš ja gullevašvuohta ii doarvái bures vuhtiiváldojuvvo. Sámedikkis lea ráddjejuvvon váikkuheapmi suohkaniid iešstivrejupmái mii guoská giliskuvllaid heaittihemiid hástalusaide. Sámediggi berre danin guorahallat ja veardádallat vejolašvuođaid mat gávdnojit váikkuhangaskaomiid ortnegis vejolaš ođđaásaheapmái priváhtaskuvllain maid ulbmil lea bargat máhttolokten- Sámegiela mielde sihkkarastindihte ohppiid vuoigatvuođa oažžut oahpahusa sámegielas ja sámegillii mas vuođđooaidnu lea vára váldit sámi identitehtas ja kultuvrras leat vuođđoeavttut skuvlafálaldagas. ¶
Dasa mii guoská áigumuššii ja daid geahččaladdan doaimmaide defineren - ja ásahan dihte resursaskuvllaid sámi guovlluide, de dát strategiija ferte Sámedikki bealis buorebut guorahallojuvvot ja čanastuvvot.  Sámediggi lea geahččalan earret eará ásahit Ájluovtta skuvlla julevsámi resursaskuvlan, ja dan prošeavtta ferte árvvoštallat. Dieđáhusas boahtá ovdan ahte áigot joatkit dan áigumuša ahte ásahit ja doaimmahit resursaguovddážiid/resursaskuvllaid, ja earret eará Láhppoluoppalskuvla lea namuhuvvon, ja mii diehtit ahte Elgå biras lea maid vejolaš resursaskuvla. Stáda sámi joatkkaskuvllat leat maid namuhuvvon resursaskuvlan, ja Kárášjogas lea okta prošeakta maid lágádus Davvi Girji ja joatkkaskuvla lea čađahan gos dákkár resursaskuvlahápmi lea čatnon oahpponeavvoovdáneapmái ja mas leat buorit oassebohtosat. Stáda sámi joatkkaskuvllat doibmet maiddái gáiddusoahpahusresursaskuvlan ja fállet giellaoahpahusbálvalusaid eará skuvllaide main leat sámi oahppit. Dan seamma dahká Aejege ja Árran julevsámi guovddáš. Eará ovdamearka vuođđoskuvladásis gos lea dákkár gáiddusoahpahusresursarolla lea Brekken bajásšaddanguovddáš. ¶
Jus galgá doaibmat dego resursaskuvlan sihke oahpahusa, gáiddusoahpahusa ja oahpponeavvobuvttadeami dáfus, de gáibiduvvo vissis sturrosaš fágalaš biras. Lea maid eahpečielggas makkár rolla dákkár resursaskuvllas galgá leat ja makkár ovddasvástádus- ja doaibmaguovlu dákkár birrasiin galgá leat. Lea maid dehálaš  árvvoštallat vejolaš meahcceskuvllaid dahje leairaskuvlafálaldagaid. Oahpahusláhka addá vejolašvuođa leairaskuvlafálaldagaide. Sámedikkis berre čielggaduvvon strategiija dasa mii guoská daid resursaskuvllaide mat ásahuvvojit Sámedikki doarjagiin. Strategiija ferte vuolgit das movt dát skuvllat sáhttet ja berrejit doaibmat resursaguovddážin eará skuvlabirrasiidda ja ohppiide, ii ge das ahte bisuhit bargosajiid dahje joatkit doaimmaid institušuvnnain maid suohkanat háliidit ođđasit struktureret. Oahpahuslága § 2-3 vuosttaš lađđasa mielde de sáhttá okta oassi oahpahusáiggis geavahuvvot leairaskuvlaoahpahussii. Dán oktavuođas mearkkaša leairaskuvlaoahpahus leairaskuvllas mas leat bargit dahje eará lágan doaimmat gos idjadit unnimusat 3 beaivvi hávális. “Eará lágan doaimmat” mearkkašit oahppomátkkit mat leat oassin vuođđooahpahusas. Dan dihte berre árvvoštallat movttiidahttit álggahit sámi leairaskuvlafálaldagaid. ¶
Čoahkkingirjji čállit: Ellen Aina Eira/Ellen Mienna  250 siidu 379 siiddus Norgga eiseválddiin lea ovddasvástádus sihkkarastit ahte mánát eai galgga dárbbašit sin árgabeaivvis golladit várameahttun ollu áiggi skuvlasáhttui. Ovdal ledje ollu dárkilet mearrádusat mat guske skuvlasáhttoáiggi bajimus rádjái, dán oktavuođas lea daid maŋimus áiggiid dát dilli šaddan eanet eahpečielggas dan ektui ahte skuvlamánát šaddet geavahit dohkketmeahttun guhkes áiggi skuvlasáhtosteapmái. Dán ášši ferte čielggadit ovttasráđiid guovddáš eiseválddiiguin ja mas mihttu lea bidjat čielga rájiid man guhkes skuvlasáhtostanáigi mánáin eanemusat sáhttá leat. ¶
Suohkanat ožžot buhtaduvvot diimmuid maid leat geavahan sámegielfágii vuođđooahpahusas. Stádabušeahta kap. 224, poasta 3 bokte lea juolluduvvon ruhta oahpaheddjiide geat váldet viidáset oahpu sámegielas ja buhtadusa daid čađahuvvon diimmuid ovddas vuođđooahpahusas. Ulbmiljoavku ii dovdda doarvái bures oahpporuhtaortnega ja sii geat ohcet ja ožžot oahpporuđa, eai beasa čuovvut nu máŋga heivehuvvon oahpposuorggi mat váldet vuhtii sin dili geain dávjá sáhttá lea bearaš ja orrot eará sajis go doppe  gos oahpahus lea. Sámegieloahpahusa diimmuid buhtadansupmi lea 465 ru. diibmui. Jagis 2010/2011 čađahuvvoje 66819 oahpahusdiimmu. Nannen dihte oahpahusrámmaid, de berre buhtadanmáksu lasihuvvot dan ektui man ollu vuođđoskuvlaoahpahusdiibmu máksá gaskamearálaččat. Dat mearkkaša ahte supmi lasihuvvo 465 ruvnnos juohke oahppodiimmu ovddas gitta 1000-1200 ruvnno rádjái juohke oahppodiimmu ovddas. ¶
Lassin sámegieloahpahussii lea hospiterenortnet skuvllaid ja suohkaniid gaskkas leamaš dehálaš. Dan dihte go sámi mánát orrot bieđgguid ja lea sámegieloahpahus miehtá riikas, lea máŋgii nu ahte hospiteren skuvllaid ja suohkaniid gaskkas lea leamaš dárbbašlaš sihke sámegieloahpahussii lassin dahje eará ákkaid dihte. Otná dilis lea hospiterenvejolašvuohta daid ovttaskas suohkaniid ja daid ovddasvástideaddji skuvlaeaiggádeddjiid ortnegiid duohken. Muhtin oktavuođain sáhttá maid leat nu ahte daid ovttaskas suohkaniid ja skuvlajođiheddjiid gaskkas leat šihtton oanit hospiterenortnegat. Sámediggi oaidná ahte hospiterenortnegat čađahuvvojit iešguđetládje, ja lea dehálaš bargu nannet vejolašvuođaid čađahit hospiteremiid danin go das lea stuorra mearkkašupmi ovttaskas oahppái. Dán ášši berre digaštallat skuvlaeaiggádiiguin čielggadan dihte movt dákkár ortnegat galget čanastuvvot ja praktihkalaččat hábmejuvvot nu ahte leat fállun eanet ohppiide. ¶
Sámediggi háliida maiddai lonohallanortnega man oktavuođas besset skuvlaluohkát ja ovttaskas oahppit fitnat eará sámi guovlluin. Ulbmil dákkár lonohallanortnegiin lea omd. fitnat dávvirvuorkkáin, skuvllain dahje eará sámi institušuvnnain oassin sámegiela ja kultuvrra oahpahusa oktavuođas. Dákkár lonohallanortnet ii galgga seaguhuvvot hospiterenortnegiin mas sisdoallu lea skuvllaid gaskkas lonohallat ohppiid ja mii čađahuvvo šiehtadusaid mielde suohkaniid ja skuvllaid gaskkas. Lonohallanortnet Sámedikki olis galgá leat doarjjaortnet mii sáhttá ráhkadit searvevuođaid mánáid ja nuoraid gaskkas iešguđet sámi guovlluin ja mii nannešii máhtolašvuođaovdáneami máŋggabealat Sámis. Ulbmil dákkár ortnegiin lea hukset oktavuođa sámi mánáid ja nuoraid gaskkas iešguđet guovlluin, ovdánahttit oktasaš identitehtadovdduid, juogadit vásáhusaid ja maiddái juogadit daid iešguđet guovlluid kultuvrra, historjjá ja gielaid. Livččii buorre jus dákkár ortnet maid veahkehivččii lonohallama riikarájiid rastá olles Sámis, danin go dát nannešii searvevuođa oktan álbmogin. ¶
Lonohallanortnegat ja doaibmi hospiterenortnegat leat dehálaččat sihke gáiddusoahpahusohppiide ja eará oahpahussii lassin. Dákkár ortnegat nannejit máhtu ja sáhttet movttiidahttit sámi ohppiid. Sámi skuvllaid ja sámi ohppiid lonohallanortnet nanusmahttá ovttasbarggu skuvlla ja sámi ruovttuid gaskkas. ¶
Áŋgiruššansuorgi 4: Rávisolbmuid oahpahus Politihkkasuorggi mihttomearri:  Ahte buot sápmelaš rávisolbmot ožžot vejolašvuođa oažžut rávisolbmuidoahpahusa nannejuvvon rávisolbmuidoahpahusa struktuvrraid bokte ja ahte váikkuhangaskaoapmepolitihka bokte mii doarju dáid struktuvrraid. ¶
Čoahkkingirjji čállit: Ellen Aina Eira/Ellen Mienna  251 siidu 379 siiddus Rávisolbmuidoahpahus lea hui deaŧalaš suorgi Sámedikki oahppopolitihkas. Rávisolbmuidoahpahus lea deaŧalaš sihke go eallinguhkkosaš oahppamis iešalddis lea deaŧalaš iešárvu go dat addá buori iešdovddu sidjiide geat ožžot vejolašvuođa oahppat. Dat lea deaŧalaš maiddái danne go dat lea deaŧalaš oassi sámegielaid bisuheamis viidáseappot, ja maiddái árbedieđuid fievrrideapmái. Dat go doallá guovddážis rávisolbmuid oahppama vejolašvuođaid sihkkarastima addá nannoseappo eavttuid sáhttit gaskkustit earret eará árbedieđuid bajásšaddi buolvvaide. ¶
Dán oktavuođas lea guovddážis dat ahte Sámediggi doarju struktuvrraid mat juo gávdnojit ja vejolaš ođđa struktuvrraid. Sámediggi ferte sihkkarastit dan ahte rávisolbmuidoahpahusásahusat ja prošeavttat main váldofokus lea rávisolbmuidoahpahusas vuoruhuvvojit kanálan rávisolbmuid oahppamis. Buorit ja árjjalaš alfabetiserenprográmmat sámegielas leat deaŧalaččat, ja rávisolbmuidoahpahus ferte leat guovddáš pilára politihkas man ulbmilin lea sihkkarastit sámegielaid. ¶
Sámi oahppolihttu (SOL) dievasmahttá, nugo eará oahppolihtut ge Davvin, almmolaš suorggi. SOL lea bures doaibmi oahppolihttu mii lea bargan rávisolbmuidoahpahusain vuogádatlaččat guhkit áiggi. SOL áŋgiruššansurggiid gaskkas leat árbedieđuid gaskkusteapmi ja sámegielaid oahpaheapmi. Oahppolihtu organiserema geažil lea kursadoaibma dávggas ja árjjalaččat organiserejuvvon. Dat mearkkaša dan ahte kurssaid sáhttá doallat gos ihkinassii – maiddái olggobealde juo ásahuvvon ásahusaid ja struktuvrraid. Dát mielddisbuktá dan ahte kurssaid sáhttá álggahit johtilit golloseastin vugiin ja báikkálaččat heivehuvvon vugiin. Sámi servodahkii ollislaččat lea deaŧalaš ahte mis leat buorit ja nana sámi oahppolihtut, ja dan dihte lea Sámedikki mihttomearrin váikkuhit dan ahte sámi oahppolihtut oččošedje buriid eallineavttuid ja rámmaeavttuid. ¶
Deaŧalaš lea ahte Sámediggi váikkuha dan ahte láhččojuvvo nu ahte kurssat sámi árbedieđuin ja eará relevánta fáttain leat olahusjoavkku olámuttus. Sámit ásset bieđgguid giliin ja gávpogiin, ja sihkkarastin dihte relevánta rávisolbmuidoahpahusa sámiide, lea deaŧalaš ahte dát oahpahus lea dán olahusjoavkku olámuttus. Kurssat ja eará oahppolihtu organiseren doaibmabijut fertejit leat dakkár fálaldagat mat leat olámuttus. ¶
Dattetge lea deaŧalaš ahte Sámediggi sihkkarastá dan ahte kurssaid ruhtadeapmái maid Sámediggi juolluda lea ásahuvvon sierra váikkuhangaskaoapmeortnet dán lágan doaibmabijuid ruhtadeapmái. Sihkkarastin dihte ahte nu ollugat go vejolaš sis geat plánejit ovddidit ja álggahit kursadoaibmabijuid ožžot vejolašvuođa ohcat ruhtadeami dán lágan kurssaide seamma ortnegis. Ággan dasa ahte berrešii álggahit dákkár vuogádatlaš juolludusgeavahusa dego oassin váikkuhangaskaoapmeortnegis mas leat rabas juolludusat, olámuttu ruhtadanortnegat, sihkarvuohta geográfalaččat, dássásaš meannudeapmi ja ollislaš jurddašeapmi das makkár áŋgiruššansuorggit vuoruhuvvojit kursaoktavuođas. Dákkár oktavuođas berre Sámediggi maiddái árvvoštallat mainna lágiin kursadoaibmabijuid maid Sámediggi ruhtada galgá kvalitehta dáfus dárkkistit ja raporteret. Danne vai dat organiserejuvvon oahppandoaimmat mat gávdnojit ja doaibmabijut maid Sámediggi ruhtada geahčaduvvojit fárrolaga, eai ge čađahuvvo soaittáhagas. Dieđáhusas čujuhuvvo rávisolbmuidoahpahusláhkii mas oahppolihtuid ja friija gáiddusoahpahusásahusaid organisašuvdnastruktuvra regulerejuvvo almmolaš doarjaga oktavuođas. Sámediggi ferte seamma láhkái sihkkarastit ahte doarjja mii addojuvvo dán lágan doaimmaide čađahuvvo vuogádatlaččat ja dávista dábálaš hálddašangeavahussii iige leat soaittáhagas. Oktavuođa oahppolihtuid, sámi giellaguovddážiid ja ovttaskas aktevrraid gaskka mat ohcet doarjaga ja álggahit kurssaid ferte geahčadit ollislaš vuogi mielde. ¶
Danne áigu Sámediggi vuoruhit sámi rávisolbmuidoahpahusplána ráhkadeami man bokte kártejuvvo dárbu, ovddasvástádus ja bargojuohkin rávisolbmuidoahpahusas sámiid várás. Deaŧalaš lea vuđolaččat ja ollislaččat geahčadit dárbbu ja sámi rávisolbmuidoahpahusa ovddideami mas lea mielde kvalitehta- ja máhttoovddideapmi, rávisolbmuid oahppu guovddážis ja oppalaččat rávisolbmuid didaktihkalaš ovddidanbargu mii lea vuođđuduvvon eahpeformálalaš gelbbolašvuođa ovddideapmái. ¶
Čoahkkingirjji čállit: Ellen Aina Eira/Ellen Mienna  252 siidu 379 siiddus Rávisolbmuidoahpahus berre ain eanet biddjojuvvot guovddážii dainna lágiin ahte dat lea rávisolbmuid gielalaš ja kultuvrralaš alfabetiserema vuođđun. Nuorat rávisolbmot leat otnáš beaivvi ja ihtáš beaivvi vánhemat ja doarjja, duođaštus ja máhttoovddideapmi dán jovkui lea hui deaŧalaš bajásšaddi bulvii gielladilis. Vánhemat leat deaŧalaš resurssat mánáid skuvlavázzima oktavuođas, ja ollu sámi vánhemat dárbbašit doarjaga ja vejolašvuođa oažžut oahpahusa ja dieinna lágiin nannet sin vejolašvuođa veahkehit mánáid oahppat skuvllain ja servodagain gulahallamiin. ¶
Sápmelaš rávisolbmuid oahpahusa iežas gielas ja árbedieđuin ferte sihkkarastit, sihke lágaid ja ruhtadanortnegiid bokte. Buohkaide geat eai leat ožžon vejolašvuođa oahppat sin giela vuođđoskuvllas ferte sihkkarastojuvvot dán riekti rávisolmmožin. Dasa lassin dárbbašit mii ollu buriid ruhtadanortnegiid, sihke dan váikkuhangaskaoapmepolitihka mii lea Sámedikkis, individa dási doaibmabijuid mat leat kurssa oasseváldiide ja rávisolbmuide ja eará ortnegiid maiguin sihkkarastojuvvo ahte kursadolliid gelbbolašvuohta dohkkehuvvo deaŧalaš gelbbolašvuohtan ja máksojuvvo dan vuođul makkár gelbbolašvuohta sis lea árbedieđuin, ja dat berre geahčaduvvot, vuogádatlažžan dahkkojuvvon, buktojuvvot buohkaide ja fakkastuvvot Sámedikki bušehttii. ¶
Sámi giellaguovddážat leat guovddáš aktevrrat rávisolbmuidoahpahusa oktavuođas sámi servodagas. Sámedikkis leat doarjjaortnegat giellaguovddážiid várás, ja dat oainnusmahttojuvvojit Sámedikki jahkásaš bušeahttameannudeamis. Dieđihuvvon lea ahte giellaguovddážat galget evaluerejuvvot, ja ahte Sámediggi árvvoštallá regionaliseret giellaguovddážiid dan bokte ahte viiddidit sierra giellaguovddážiid doaibmaguovllu. Sámi giellaguovddážat leat ásahuvvon báikkálaš álgagiiguin ja ovttasbargguin gielddaiguin. Dárbu lea ahte Sámediggi geahčadivčče giellaguovddážiid doaibmaguovllu, ja árvvoštalašii movt sáhtášii sihkkarastit dan ahte eanet guovlluide juolluduvvošii doarjja ásahit giellaguovddážiid doppe gos lea lunddolaš vai nu ollu sápmelaččain go vejolaš leat giellaguovddážat lahkosis sin iežaset guovlluin. ¶
Vaikko Sámediggi lea dieđihan ahte dálá giellaguovddážat soitet regionaliserejuvvot, de lea deaŧalaš gozihit maiddái dan doaimma mii dain dál lea sámi báikkálaš kultuvrra ealáskahttimiin, kártemiin, gaskkustemiin ja viidáseappot ovddidemiin. Sámedikki lagadeapmi ferte maiddái siskkildit dan ahte báikkálaš áŋgiruššan ja eaiggátvuohta leat deaŧalaččat vai giellaguovddážiid sisdoalus livččii báikkálaš oktavuohta ja doaimmašedje fápmoguovddážin báikkálaš oktavuođas. Dás lea oktavuohta máŋggabealátvuhtii sámi servodaga siskkobealde, ja dan riektái mii sámi servodagas lea ahte ieš beassat meroštallat, stivret ja vuoruhit áŋgiruššansurggiid maid oidnit dárbbašlažžan giellaguovddážiid rámma siskkobealde. Sámi giellaguovddážat leat earret eará deaŧalaččat rávisolbmuidoahpahusáŋgiruššamiid oktavuođas maid Sámediggi lea álggahan sámeálbmotfoandda bokte. Dáin rávisolbmuidoahpahuskurssain leat leamaš 112 olbmo, maid gaskkas 51 leat váldán eksámena. SAAL-kurssat leat čađahuvvon ovttas Sámi allaskuvllain ja sierra giellaguovddážiiguin. Kurssaid bokte lea leamaš vejolašvuohta buoridit formálalaš gelbbolašvuođa sámegielas danne go dain leat geavahuvvon metodat. Deaŧalaš lea joatkit dáinna áŋgiruššamiin viidáseappot, ja áŋgiruššan berre gehččojuvvot fárrolaga Sámegielaid doaibmaplánain ja doaibmabijuiguin mat álggahuvvojit dán doaibmaplána čuovusin. ¶
Deaŧalaš lea ahte álggahuvvu metodihkka- ja pedagogihkkakurssa ja čállin- ja lohkankursa rávisolbmuide geat máhttet sámegiela njálmmálaččat ja háliidit oahppat lohkat ja čállin sámegiela. Dán oktavuođas lea deaŧalaš ahte Sámediggi sihkkarastá dan ahte nationála prográmmat nugo nationála fágaorgánas gelbbolašvuođa politihka várás (VOX) – lea earret eará ovddasvástádus maiddái sámi álbmogis. VOX gáibádusa doaibmabijuid álggaheami ektui vuođđogelbbolašvuođa nannema várás sápmelaš rávisolbmuid gaskkas ferte heivehuvvot duohta diliide nu ahte maiddái sámit siskkilduvvojit prográmmas. Danne lea dárbbašlaš ahte Sámediggi sihkkarastá ahte VOX goziha maiddái sápmelaš rávisolbmuid dárbbu nannen ja ovddidan dihte vuođđogelbbolašvuođa sámegielas ja sámegillii oassin iežas áŋgiruššansuorggis, earret eará ferte prográmma bargoeallima vuođđogelbbolašvuođa várás ollu eanet guoskat maiddái sápmelaš rávisolbmuide. Dilli dál lea nu ahte ollu sámit gahččet eret dán ¶
Čoahkkingirjji čállit: Ellen Aina Eira/Ellen Mienna  253 siidu 379 siiddus áŋgiruššamis, muhto historjjálaččat berrešedje sápmelaš rávisolbmot leat váldomihttomearrin dáruiduhttinpolitihka geažil ja sámegiela otnáš dili geažil. ¶
Rávisolbmuidoahpahus lea deaŧalaš maiddái sámegiela ovddideapmái. Ollugiin soaitá leat dárbu oažžut ođasmahttinkurssa sámi terminologiijas. Mis fertejit leat doaibmabijut maiguin sihkkarastit ahte giellaovddideapmi/terminologiijaovddideapmi mii dahkkojuvvo servodagas gaskkustuvvo buori vuogi mielde ja vuogádatlaččat, vai tearbmaovddideapmi oažžu sajádagas sámegielagiid gaskkas, iige šatta čállinbeavdeterminologiijan. ¶
Rávisolbmuidoahpahus – gielddaid ja fylkkagielddaid ovddasvástádus Politihkkasuorggi mihttomearri:  Ahte sápmelaš rávisolbmot ožžot rávisolbmuidoahpahusdoaibmabijuid sámi sisdoaluin ¶
Gieldda bargui rávisolbmuidoahpahusa oktavuođas lea oalle guhkás gullan sihkkarastit dan ahte oahpahusvuogádat livčče olámuttus láhččojuvvon vuođđooahpahusa bokte rávisolbmuid várás. Sámediggi ferte árvvoštallat man muttus lea gielddas ovddasvástádus das ahte sápmelaš rávisolbmot geat geavahit gieldda dási rávisolbmuid oahpahusdoaibmabijuid ožžot vejolašvuođa váldit oahpu sámegielas. Sámegiella ferte váldojuvvot sisa fálaldahkan gielddalaš rávisolbmuidoahpahusas. ¶
Go guoská rávisolbmooahpahussii fylkkagieldda dásis, de lea deaŧalaš ahte sápmelaš rávisolbmot geat váldet joatkkaskuvladási gelbbolašvuođa, ožžot láhčima sámi sisdoalu ektui oahpuin ja sámegielas. Ámmátgeahččalanortnet ferte dovddusin dahkkojuvvot dainna ulbmilin ahte eanet sámit formaliserešedje gelbbolašvuohtaset ámmátgeahččalanortnega bokte earret eará duojis ja boazodoallofágas. ¶
Áŋgiruššansuorgi 5: Sámedikki rolla ja váldi Politihkkasuorggi mihttomearri:  Ahte Sámedikkis lea duohta siskkáldas iešmearridanriekti sámi oahppoáššiin. ¶
Sámedikki rolla birra sámi skuvlla ektui lea deaŧalaš digaštallat. Sámediggi politihkalaš eavttuid biddjin, hálddašeaddjin, bagadeaddjin, ovddideaddjin, áittardeaddjin ja bearráigeahččin leat sierra bealit maid birra ferte digaštallat dákkár oktavuođas. Iešmearrideami perspektiivvas berre ja sáhttá sámiin leat siskkáldas iešmearrideapmi skuvlla ja oahpu oktavuođas. Čađahuvvo go dát siskkáldas iešmearrideapmi buoremusat rollas mas Sámediggi lea politihkalaš eavttuid biddji, ja man dásis Sámediggi geavahusas doaibmá eavttuid biddjin mearrideaddji eiseválddiid ektui lea gažaldat mii ferte gullat dákkár digaštallamii. Dasto lea čielggas jos galggaš lihkostuvvat das ahte politihkalaš eavttut duohtan dahkkojuvvojit, de ferte Sámediggi sáhttit álggahit iežas politihka njuolga sámi skuvllas. Dákkár vejolašvuohta lea lávga čadnojuvvon vejolašvuhtii beassat stivret sámi skuvlla hálddašeami. ¶
Sámedikki organiseren ja rolla lea guorahallojuvvon ollu oktavuođain, maŋimuš lea professor Per Selle čielggadan Sámedikki organiserema. Su dahkan čielggadusas problematiserejuvvojit Sámedikki vejolašvuođat doaibmat skuvlaeaiggádin ja hálddašeaddjin. Dát lagadeapmi ii dávis ON álgoálbmotjulggaštussii, man 14. artihkkalis nannejuvvo ahte álgoálbmogiin lea vuoigatvuohta ásahit ja stivret iežaset oahpahusvuogádaga ja ásahusaid mat fállet oahpahusa álgoálbmogiid iežaset gillii ja dasto ahte stáhtas lea ovddasvástádus ovttas guoskevaš álgoálbmogiin, dán oktavuođas sámiiguin, ahte álgoálbmogiin mat ellet iežaset báikegottiid olggobealde galgá leat vejolašvuohta oažžut oahpahusa iežas kultuvrras ja gielas. Dát guoská erenoamážit mánáide. Dát mearkkaša čavgejuvvon ovddasvástádusa dan ektui ahte sihkkarastit sámi mánáide oahpu iežaset kultuvrras ja iežaset gielas. ¶
Gažaldagat mat gusket Sámedikki máhtto- ja bearašossodahkii ja dáláš rollii nugo muđuige olles hálddahussii maid sáhttá gohčodit Sámediggeráđi politihkalaš čállingoddin, berrejit árvvoštallojuvvot dan rolla olis mii Sámedikki oaivila mielde galgá leat oahpahus- ja oahppoáššiid ektui. Fágalašvuohta ja dárbu oažžut eanet iešheanalis fágalaš sámi ovttadagaid lea deaŧalaš dan ektui ahte geavahit resurssaid ¶
Čoahkkingirjji čállit: Ellen Aina Eira/Ellen Mienna  254 siidu 379 siiddus mat leat hálddahusas, hálddašit ja bagadit buoremus vuogi mielde ja sorjjakeahttá. Oktavuohta fága, hálddašeami ja politihka gaskka ferte árvvoštallojuvvot rollaid, ovddasvástádusa ja váikkuhanvejolašvuođaid ektui. Dárbu lea čielggasmahttit iešheanalis fágalaš árvvoštallamiid sámi servodagas, sihke servodatdigaštallamat ja politihkalaš proseassat dárbbašit dan ahte fágalašvuođas lea iešheanalis jietna almmolaččat. Erenoamážit boahtá dát oidnosii konsultašuvnnain guovddáš eiseválddiiguin. Go leat iešheanalis fágalaš árvvoštallamat mielde dáin proseassain, de dat čuvgejit, čiekŋudit ja vuođustit politihka, ja dat addet stuorát vejolašvuođa oažžut politihka čađahuvvot. ¶
Professor Per Selle lea raporttas Sámedikki organisatuvrralaš hástalusat: Árvvoštallan (njukčamánus 2011) čilge ahte organisašuvnnas lea viiddis áddejupmi das ahte “oktavuohta hálddašeami ja politihka gaskka ii doaimma” . Son čilge dasto ahte su jearahallamiin organisašuvnnas bođii ovdan ahte ollugiid mielas giella ja oahpahusáššit leat “vuoittahallan” earálágan áššiid ektui. Selle guorahallá raporttastis viehka vuđolaččat vejolašvuođa nannet fágalašvuođa ja “sirret” hálddašanoasi eret politihkas eanet go mo lea dál. Raporttas boahtá ovdan ahte fertešii guorahallat viidáseappo vejolašvuođaid hálddašanossodaga ektui maid máŋgga láhkai sáhttá rehkenastit olggut etáhtan. Selle rávve dattetge bidjat lávdegotti árvvoštallat makkár váikkuhusat šattašedje olggu etáhtas – málle ja geaidnoválljen mas ollu eanet livčče sieiva politihka ovddidanrolla. ¶
Gažaldat Sámedikki birra politihka ovddideaddjin, ráđđeaddin, bagadallin, ovddideaddjin, hálddašeaddjin, áittardeaddjin, gulaskuddanorgánan, konsultašuvdnaoasebeallin ja vejolaš bearráigeahččanorgánan lea gažaldat maid berre čilget. Dán berre árvvoštallat dalle dan olis ahte bidjat hálddašeami/fága ja politihka gaskka čielgaseappo rájiid eanet ulbmillaš vuogi mielde. ¶
Go Sámediggi galgá doaibmat bearráigeahččanorgánan oahpahus- ja oahppoáššiin, de dat ferte mielddisbuktit dan ahte bearráigeahčču sáhttá álggahit doaibmabijuid daid spiehkastagaid geažil mat fuomášuvvojit dán bearráigeahču oktavuođas. Dan movt sáhttá váikkuhit geavahusa rievdadeapmái bearráigeahččandoaimma ektui ferte čielggadit eanet. Go Sámediggi galgá doaibmat bearráigeahččanorgánan oahpahus- ja oahppoáššiin, de dat ferte mielddisbuktit dan ahte bearráigeahčču sáhttá álggahit doaibmabijuid daid spiehkastagaid geažil mat fuomášuvvojit dán bearráigeahču oktavuođas. Dasto lea dárbu geahčadit makkár lágaid, láhkaásahusaid ja gáibádusaid main Sámedikkis lea ovddasvástádus ja vejolašvuohta álggahit bearráigeahču dan ektui. Dat movt Sámediggi duođai galgá sáhttit váikkuhit geavahusa rievdadeapmái dán bearráigeahču ektui ferte čielggaduvvot eanet. ¶
Sámediggi berre sihkkarastit ahte ásahuvvo sorjjasmeahttun áittardeaddji sámegiela várás. Ollugiin geat vásihit hástalusaid láhčimiin skuvllas ja giellaoktavuođas leat lunddolaččat stuorra vuordámušat dasa ahte Sámediggi galgá doaibmat instánsan mii čuovvola ja goziha ovttaskas sápmelaččaid vuoigatvuođaid. Ollugat behtohallet jos Sámediggi ii deavdde dán rolla, ja maid eai leat eará instánssat mat doaimmašedje dieinna lágiin. Evttohus ahte ásahit oahppiáittardeaddji lea miellagiddevaš, muhto go váldá vuhtii Sámedikki rolla, ovddasvástádusa ja ekonomalaš resurssaid mat leat dál – de livččii várra eanet riekta vuoruhit sámegiela áittardeaddji juste dál. ¶
Sámegiela áittardeaddji galggašii sáhttit veahkehit ovttaskas olbmuid ja joavkkuid dan ektui ahte sihkkarastit dan ahte sin gielalaš vuoigatvuođat gozihuvvojit ja ahte vuogádatlaš rievdadusat dahkkojuvvojit dakkár oktavuođas mas geavahus ii eisege dávis láhkamearriduvvon rámmaide. Dákkár áittardeaddji fertešii maiddái sáhttit cuiggodit fuones beliid sihke stáhta, Sámedikki, fylkkagieldda, gieldda ja ovttaskas ásahusaid ektui nugo ovdamearkka dihte skuvllaid. ¶
Ekonomalaš ja hálddahuslaš váikkuhusat Go galgá sihkkarastit ahte sámi skuvla šaddá ovttaárvosažžan, de ferte áŋgiruššat mealgat eanet skuvlasuorggis. Vuolábealde logahallat muhtun váikkuhangaskaoapmeortnegiid mat dál leat. Mihttomearrin lea oainnusmahttit ahte doaibmabijuide oahpahussuorggis leat geavahuvvon viehka stuorra resurssat. ¶
Čoahkkingirjji čállit: Ellen Aina Eira/Ellen Mienna  255 siidu 379 siiddus ¶
olles refušuvdna (máksomeriid lassáneapmi 465 ruvnnus 1000 ruvdnui) gáibida eanet juolludusa 29 630 800 ru (50 552 000 ru rájes 80 182 800 ru rádjai, geahča kap 225. poasta 63 stáhtabušeahtas) ¶
oahppadáhkádusain gáibida eanet juolludusa 11 500 000 ru. ¶
Go ovddiduvvo doaibmabidjoplánaevttohus daid surggiide mat gusket Sámediggedieđáhussii oahpahusa ja oahpu birra Sámedikki dievasčoahkkimii, de lea deaŧalaš ahte váikkuhangaskaoapmeapparáhta lea geahčaduvvon ja sihke Sámedikki, regionála orgánaid ja nationála orgánaid gáibádusat go áigu árvvoštallat áŋgiruššama suorggis dan politihka olis maid Sámediggi háliida duohtan čađahit. ¶
Lunddolaš lea ahte dákkár čuovvolanáššis oainnusmahttojuvvo konkrehta dárbu oažžut eanet juolludusaid go duođai lea dárbu vuođđooahpahusa sierra surggiin go guoská sámi beliide. Ii sáhte eahpidit ahte dárbbašuvvojit mealgat stuorát ekonomalaš návccat ollu dásiin sihkkarastit dan ahte sámi mánáin livččii ovttaárvosaš, kvalitehta dáfus buorre ja láhččojuvvon oahpahus. ¶
Mearkkašupmi Johttisámiid Listtus, Anders Somby jr: Čuoggái 3 Oahppopolitihkalaš hástalusat: ¶
Sámi árbediehtu dárbbaha heiveheami. ¶
Gustovaš oahpahuslága § 2-11 mielde sáhttá juohke oahppi oažžut gitta 2 vahkku permišuvnna oahpahusas go lea dohkálaš ágga, beroškeahttá masa ohcá. Eaktun dása lea dieđusge ahte váhnemat/ovddasteaddjit fuolahit dárbbašlaš oahpahusa mánnái. Dat mearkkaša ahte go váldá permišuvnna oahppat árbedieđu ja árbevirolaš bargguid, lea seamma dásis go permišuvdna mátkkiide lieggariikii. Sámi váhnemiid ja fulkkiid oahpaheapmi árbedieđu birra ja bargguid birra olggobealde skuvlastobu, ii adno eanet árvvus go dat ahte váhnemat váldet mánáideaset mielde lupmui lieggariikii. ¶
Dálá skuvlavuogádagas ii leat vejolaš fállat doarvái buori oahpahusa árbedieđus ja árbevirolaš bargguin. Dan leat maiddái Guovdageainnu skuvllat mieđihan. Árbedieđu oahpat vásáhusaid bokte ja persovnnalaš oktavuođain. Árbedihtui gullá maiddái báikkálaš máhttu ja jávohisdiehtu. Daid oahppá seammaládje go buot eará oahpuid ja gálggaid; oahppat, hárjehallat guhká ja dávjá, oažžut bagadallama ja veahki muhtumis geas lea gelbbolašvuohta fágasuorggis ja ieš čohkket vásáhusaid barggadettiin iešguđet dilálašvuođain, seammás go juohká iežas vásáhusaid ja oahppá earáid vásáhusain ja ráđiin iešguđetlágan bargguid birra. Skuvladilis ii leat dan vejolaš oahppat dahje oahpahit daid bures, gos leat stuora mánnájoavkkut ja unnán máhttu oahpahit árbedieđu birra. ¶
Maiddái áiggi dáfus lea oahpahus árbedieđus ja árbevirolaš gálggain hui unni. Ja dávjá ii leat skuvllain ekonomiija dahje eará rámmat mat gáibiduvvojit váldit mánáid mielde tuvrraide gos beasašedje oahppat dáid áššiid birra lunddolaš birrasis. Oahpaheaddjidilli dagaha ahte oahpahus ii šatta lunddolaš árbevirolaš oahpahanvuohki. Danne dárbbahit oahppit beassat vuolgit váhnemiid dahje fulkkiid mielde vai besset oahppat árbevirolaš bargguid ja árbedieđu dalle go dakkár bargguid barget. Ii leat vejolaš heivehit buotlágan árbevirolaš bargguid skuvlaluomuide. Jus mánát eai beasa mielde dalle go barggut galget dahkkot, de sii masset dan máhtu. Jus sámi árbediehtu galgá seailut boahtteáigái, de fertejit sámi váhnemat beassat váldit mánáideaset ja oahpahit sin. Ohppiide galgá dieđusge sihkkarastit skuvlamáhtu maiddái, ovttasbargguin skuvllain. Maiddái Mánáidkonvenšuvdna artihkal 30, ON deklarašuvdna ja ILO-konvenšuvdna nr 169, duođaštit mánáid rievtti bisuhit iežaset kultuvrra ja identitehta ovttas iežas álbmogiin. ¶
Gustovaš oahpahusláhka ii earut válddát go permišuvnna lupmui dahje vuolggát go váhnemiid mielde oahppat árbedieđu. Min oainnu mielde ii oaččo mánná lieggariikaluomus dakkár oahpu maid ii sáhte ¶
Čoahkkingirjji čállit: Ellen Aina Eira/Ellen Mienna  256 siidu 379 siiddus oažžut earáládje, rávisolmmožin dahje go leat skuvlaluomut. Árbedieđu oahppan ferte álggahuvvot juo mánnán, mánnán galgá juo oahppagoahtit bargguid sisdoalu, bargovugiid ja háhkat dieđuid ja gálggaid mat dárbbašuvvojit barggus, dan áiggi jagis goas barggut lunddolaččat dahkkojit. ¶
Danne ferte árbedieđu čuvgehit ja suodjalit oahpahuslágas. Sámi árbedieđu oahppan ja oahpahus ferte oažžut árvvu oahpahuslágas ja dohkkehuvvot skuvladássái, ja dat ferte rehkenastojuvvot mielde oahpahussii. Danne ferte ráhkadit sierra ortnega árbedieđu oahpahussii, juogo lága dahje láhkaásahusaid bokte.  Ferte maiddái leat vejolaš oažžut eanet permišuvnna go dan guokte vahku maid sáhttá oažžut gustovaš oahpahuslága mielde.  Sámi oahpahusvuogádagas ferte maiddái sámi mánáid árbedieđu oahpahus adnot árvvus. ¶
Čuoggái 3.5.4 Ovttasbargu gaskal skuvlla ja ruovttu: ¶
Oahppit fertejit beassat guođđit skuvlla ja vuolgit váhnemiid dahje fulkkiid mielde vai besset oahppat árbevirolaš bargguid ja árbedieđu dalle go dakkár bargguid barget. Ii leat vejolaš heivehit buotlágan árbevirolaš bargguid skuvlaluomuide. Jus mánát eai beasa mielde dalle go barggut galget dahkkot, de sii masset dan máhtu. ¶
Čuoggái 5 Sámedikki bajimus oahppopolitihkalaš strategiijat ja mihttomearit: ¶
Dálá skuvlavuogádagas ii leat vejolaš fállat doarvái buori oahpahusa árbedieđus ja árbevirolaš bargguin. Árbedihtui gullá maiddái báikkálaš máhttu ja jávohisdiehtu. Árbedieđu oahppan ferte álggahuvvot juo mánnán, mánnán galgá juo oahppagoahtit bargguid sisdoalu, bargovugiid ja háhkat dieđuid ja gálggaid mat dárbbašuvvojit barggus, dan áiggi jagis goas barggut lunddolaččat dahkkojit. Danne ferte árbedieđu čuvgehit ja suodjalit oahpahuslágas. Sámi árbedieđu oahppan ja oahpahus ferte oažžut árvvu oahpahuslágas ja dohkkehuvvot skuvladássái, ja dat ferte rehkenastojuvvot mielde oahpahussii. Danne ferte ráhkadit sierra ortnega árbedieđu oahpahussii, juogo lága dahje láhkaásahusaid bokte. ¶
Mearkkašupmi Ovddádusbellodagas, Hans Eriksen: Nugo diehtit de ásahuvvui Sámediggi 1989:s. Easka dál – 22 jagi maŋŋel Sámedikki ásaheami – ovddiduvvo vuosttaš 70 siidosaš oahpahusdieđáhus. Skuvladieđáhus čuvgeha ja buktá olu dieđuid. Sámedikki skuvladieđáhus 2011 álggahuvvo čuovvovaš sániiguin: “Norgga Samediggi ii leat dan rájes go diggi ásahuvvui 1989:s vel ovddidan bajemusdási ulbmiliid oktilas sámi oahpahuspolitihkkii” . ¶
Skuvladieđáhus čájeha ilgadis njoahcivuođa sámi skuvlaáššiid organiseremis. Easka dál – 20 jagi maŋŋel Sámedikki ásaheami – leat mii digaštallame Sámedikki rolla oahpahusáššiin. Áidna skuvlafágalaš orgána, namalassii Sámi oahpahusráđđi (SOR), mii ásahuvvui 1975:s, Girko- ja Oahpahusdepartemeantta orgána sámi skuvlaovddideami várás, - heivehii Sámediggi heaittihit ja sirdit dan ovddasvástádusa Sámediggái. 1993:s oaččui Sámediggi ovddasvástádusa nammadit lahtuid Sámi Oahpahusráđđái, ja 2000:s sirdojuvvui SOR čállingoddi 25 virggiiguin Sámediggái. Duođaštussan dasa ahte dát organiseren ii leat lihkostuvvan, čálii Sámedikki várrepresideanta Láilá Susanne Vars Ságahii skábmamánu 29. b. 2011 ahte “Sámegiella gahččá njuolga vulos” . ¶
Ferte sáhttit dadjat ahte lea váilevaš skuvlafágalaš gelbbolašvuohta go skuvladieđáhusas čuožžu ahte juohke riikka sámeministtar ja sámediggepresideanta fertejit čoahkkanit ja mearridit oahppoplánaid ja oahpponeavvuid birra sámi ohppiide. “Sámediggepresideantta ja guđege fylkka fylkasátnejođiheddjiid jahkásaš čoahkkimiin galget geahčadit movt ovttasbargošiehtadus lea doaibman ja ja makkár doaimmaid ferte čuovvolit” , čuožžu Sámedikki skuvladieđáhusas. Mii lohkat viidásit ahte: "Sámedikki rolla mii guoská oahpahusa sisdollui ja vuođustussii, lea ahte Sámediggi lea mielde mearrideamen eavttuid oahppoplánaide" . Skuvladieđáhusas daddjo maid ahte “Nu aitto go 2008:s lei Sámediggi ja departemeanta fágalaččat hui garrasit vuostálaga gažaldagas ¶
Čoahkkingirjji čállit: Ellen Aina Eira/Ellen Mienna  257 siidu 379 siiddus ahte man muddui departemeanta sáhttá gohččut Sámedikki rievdadit dohkkehuvvon oahppoplánaid sámi fágain” . ¶
Das ferte dadjat ahte sámi ohppiid skuvladili stivrejupmi ii guđeládje leat dohkálaš. Dan oaidnit hui čielgasit go buohtastahttit sámi skuvlastivrejumi daiguin iešguđetlágan skuvlafágalaš instánssaiguin mat stivrejit norgga skuvllaid. Norgga skuvladoaimmahaga jođihit earret eará: Stuoradiggi, Máhttodepartemeanta, Oahpahusdirektoráhtta, fylkkamánnit (19), fylkasuohkanat (19), suohkanat (430), ja eará orgánat, ráđit, lávdegottit ja nammagottit fidnofágaoahpahusa várás. ¶
Go lohká “Sámedikki dieđáhus oahpahusa ja oahpu birra” 2011, de ferte boađus/evttohus šaddat ná: ¶
Ollislaš ovddasvástádus sámiid oahpahussii ja ohppui ferte jođáneamos lági mielde sirdit eret Sámedikkis Máhttodepartementii, mii jođiha skuvla-Norgga muđui. Sámi oahpahusráđđi ferte biddjot Departemeantta vuollái, áššedovdi ráđđin sámi oahpahusa ja oahpu birra. ¶
Lávdegotti ráva ¶
Lávdegottis eai leat eanet mearkkašumit dahje evttohusat ja rávve Sámedikki mearridit čuovvovačča: ¶
Sámediggi doarju muđui sámediggeráđi árvalusevttohusa. ¶
Mearkkašupmi NSR sámediggejoavkku, Bb sámediggejoavkku, Åarjel Saemiej Gielh, Árjja ja Johttisápmelaččaid listta ¶
Lávdegoddi lea meannudan Sámedikki oahpahusdieđáhusa, ja deattuha ahte lávdegotti váldofokus lea seamma riekti oahpahussii buot sámiide beroškeahttá gos sii orošet. ¶
Lávdegoddi oaivvilda ahte eai leat stuora rievdadusat oahpahusas ovdal ja maŋŋel go Máhttolokten – Sámi doaibmagođii. Ollislaš perspektiiva oahpaheami ja oahpu birra 13- ja 18- jagi skuvlavázzimiin lea dárbbašlaš  jus gálga sáhttit čađahit dárbbašlaš doaimmaid vuoi ohppiide lea álkibut plánet oahpu,  vejolašvuohta čađahit oahpu ja atnit dan alit oahpus. ¶
Seammá dehálaš lea ahte oahppit geain leat čanastagat vuođđoealáhusaide besset praktihkalaš oahpu oažžut bearrašis ja ahte dat oahppu adnojuvvo árvvus sihke fágalaččat ja servodatperspektiivvas. Lea dehálaš ahte máhttoloktema olis oahppu sámi servodatdilálašvuođaid, giela ja kultuvrra birra váldojuvvo vuhtii. Dan sáhttá sihkkarastit jus dat šaddet oassin eksámenbihtáin ja jus gelbbolašvuođamihttomearri šaddá oassin našunála geahččalemiin. Dieinna lágiin nannejuvvo fokus našunalalaččat ja váikkuha oahppoviidáneapmái. ¶
Vuoi sihke sámi ja dáčča oahppit oažžot oahpu sámi ealáhuseallima, valáštallama ja kultuvrra birra fertejit eiseválddit  ipmirdit ahte oahppogirjjiin ii baljo leat čállon sámiid birra, dat dagaha váttisin dáčča oahpaheddjiide čađahit sámi sisdoalu Máhttoloktemis. Lea maid dárbbašlaš ahte skuvllaid ráđđeaddiin ja fidnobagadalliin  lea oahppu sámi servodaga birra, nu ahte oahppit ožžot doarvái oahpu iešguđetge fidnogeainnuid birra. Lávdegoddi áigu maid deattuhit ahte guđe guovllus riikas sámi mánát ja nuorat bajásšaddet sáhttá váikkuhit sin identitehtii ja gullevašvuhtii, ja dat mot dieđáhus govve sámi kultuvrra ii dárbbaš leat aiddolaš. ¶
Lávdegoddi oaivvilda ahte fidnojoavkkut nugo servodatplánejeaddjit, juristtat, dearvvašvuođabargit ja oahpaheaddjit fertejit dovdat sámi servodateallima, kultuvrra ja ealáhusaid. Danne fertešedje dat deattuhuvvot allaskuvla- ja universitehtaoahpuin dáin surggiin. ¶
Lávdegoddi lea oaidnán ja oaivvilda ahte lea vuorjašuhtti go sámegiela 2-ohppiid lohku (sii geat ožžot oahpahusa sámegielas) lea unnon 40 %ain. Maiddái sámegiela 1 ohppiid lohku (sii geat ožžot oahpahusas sámegielas ja sámegillii) unnu jagis jahkái. Dies lea čielga oktavuohta Máhttolokten 06 ¶
Čoahkkingirjji čállit: Ellen Aina Eira/Ellen Mienna  258 siidu 379 siiddus johtuibidjamiin, go vejolašvuohta válljet fága sámegiella ja sámi kultuvra váldui eret. Dát lei vuolimus fálaldat sidjiide geain ii lean sámi giellabiras. Lei riekta nannet sámegiela 2, muhto lea digaštallanveara ahte lei go fága- ja diibmojuogus nu heajos váikkuheapmi ahte oallugat luhpe sámegieloahpahusas. Okta doaibmabijuin lei bidjat sámegiela dárogiela sadjái muhtun osiin diibmologus, heivetkeahttá dárogielfága gáibádusaid ja mihttomeriid sámi ohppiide. Oahpahusa ja oahpu váldohástalus odne lea ahte oahpahus sámegielas ja sámegillii, mii lea dehálaš identitehtafáktor mii čatná oktii sin geat máhttet giela, lea dan muttus buorre ahte oahppit ja váhnemat válljejit sámegiela, lea kvalitatiivalaččat buorre oahpahus šaddat sámegielagin.  Nubbi hástalus dan mihttomeari ektui ahte dat sápmelaččat geat háliidit, ožžot dárbbašlaš oahpahusa, lea ahte orru leamen nu ahte unnit bártnit go nieiddat válljejit sámegiela. ¶
Nuortalaš-/skoaltasámegiela geavaheami ferte kártet, vai lea vuođđu bidjat johtui oahpahusa. Dakkár kártemis sáhttá oažžut dárbbašlaš gova das ahte makkár dárbbut leat. Ferte bidjat johtui ovttasbarggu oahpahuseiseválddiin- ja ásahusaiguin Suomas ja Ruoššas, muhto maiddái ovttasbargu gaskal daid skuvllaid mat lunddolaččat berrejit ovttasbargat go leat lahkalaga. Ferte maiddái nammadit Resursaskuvllaid nuorta-/skoaltasámi oahpahusa várás, mat gozihit dárbbašlaš oahpahusa dáin gielain, vai bastet fas ealáskahttit. Sáhttá viežžat vásáhusaid rájáidrasttideaddji ovttasbarggus ja oahpahusmodeallain eará guovlluin, omd lullisámi guovlluin, muhto ferte gal váldit vuođu dain vásáhusain mat leat anársámegielas, gos lea seammalágan servodatbiras. Ferte maiddái deattuhit guovttegielat vejolašvuođaid oaidnit ealáskahttinbarggus. Giellaealáskahttin ferte šaddat oassin dábálaš oahpahusfálaldagas nuorta-/skoaltasámi álbmogii. Jus galgá lihkostuvvat giela ealáskahttimiin, de lea dehálaš dadjat ahte maiddái rávisolbmot fertejit oažžut vejolašvuođa oahppat dan giela. ¶
Mii háliidit buot ahkejoavkkuide buoridit vejolašvuođa oahppat sámegiela. ¶
Oahpaheaddjit Jus galgá sáhttit sámi mánáide ja nuoraide buori oahpahusa mas lea buorre kvalitehta, dálá oahppoplánaid ja fága- ja diibmojuohkima rámmaid siskkobealde de lea okta deháleamos fáktoriin ahte oahppofámut leat olahanmuttus. Seammás oaidná lávdegoddi ahte 2011:s eai lean doarvái dohkálaš ohccit sámi oahpaheaddjiohppui Sámi allaskuvllas, sáhttit dan bidjat johtui. Dan sivas ferte čielggaduvvot mii lea sivvan go ohcamat sámi oahpaheaddjiohppui leat nu unnán. Viidáseappot ferte kártejuvvot movt Sámediggi sáhttá váikkuhit dasa ahte oažžut eanet sámegielat oahpaheddjiid. Dat ahte sámegieloahpaheaddjibargu oidnojuvvo geasuheaddji bargun, ferte lea mearrideaddjin rekruteremii. Jus otná oahppit galget sávvat dákkár oahpu váldit, de ferte sin iežaset oahpahus leat positiiva, dehálaš ja gelddolaš. Lávdegoddi diehtá maid ahte Romssa universitehta bargá sámi sisdoalu ovdánahttimiin ođđa 5- jagá oahpaheaddjioahpu váldofágaoahpus maid UIT fállá. Sámegiela sisdollui bidjat fokusa oahpaheaddjioahpus, lea dehálaš dahkku oahpaheaddjioahppoinstitušuvnnain. ¶
Lávdegoddái lea dehálaš, ahte sii geat háliidit dan, galget beassat oahppat sámegiela. Joatkkaskuvlaoahpus leat oallugat geain lea leamaš veahá sámegieloahpahus ovdal, muhto ii leat doarvái vuođđu álgit sámegiella 2:žii. Lea dehálaš ahte oahppit sáhttet válljet sámegiela 3:ža (sámegiella vierisgiellan), vai dovdet sámegiela go galget viidáset oahpu váldit. Dá lea fálaldat masa eai leat stuora gáibádusat, mii maid sáhttá fállojuvvot gáiddusoahpahussan máŋgga joatkkaskuvllas. Eaktun lihkostuvvat dáinna, lea ahte geavaheddjiin leat doarvái teknihkalaš rusttegat, máhttu daid geavahit ja máhttu gáiddusoahpahusa prinsihpaid birra. ¶
Gáiddusoahpahus lea oahpahusmetoda mii sisttisdoallá earret eará pedagogihka, teknologiija ja bagadallanapparáhta mii lea ovttaiduvvan ja heivehuvvon oahppái ja oahpaheaddjái. Odne fállojuvvo gáiddusoahppu sámi gielain sihke vuođđoskuvllas ja joatkkaskuvllas. Gáiddusoahpahusas leat eará lágan hástalusat go luohkkálanjaoahpahusas, ja danin dárbbašeaba sihke oahpaheaddji ja oahppi oahpu čađahit gáiddusoahpahusa. ¶
Čoahkkingirjji čállit: Ellen Aina Eira/Ellen Mienna  259 siidu 379 siiddus Oahpaheaddjioahpus ferte maid addot oahppu čađahit gáiddusoahpahusa. Dát lea mielde sihkkarastime bálvalusaid kvalitehta ja sihkarvuođa geavaheddjiide. Gelbbolašvuohta lea dehálaš bargiid oahpaheami ektui ja fálaldaga evalueremii ja ovdánahttimii ohppiide. ¶
Jus dán galgá sáhttit fállat, de lea dehálaš ahte refušuvdnaortnet maiddái gokčá dán fága. ¶
Oahpahusvuogádagat Lávdegotti mielas Sámediggi ferte aktiivvalaččat bargat bidjat johtui ođđa, nu gohčoduvvon garra oahpahusvuogádagaid, sámi skuvllas. Prošeavttat mat leat čađahuvvon, fertejit adnot vejolaš čoavddusin. Máhttu dáid vuogádagaid birra, ferte háddjejuvvot Norgga skuvlavuogádahkii. Sámediggi doarju ja ain áigu váikkuhit dasa ahte ovdánahttit vuogádagaid, vai sáhttit sajustit ja maiddái heivehit vuogádagaid nu ahte heivejit sihke siskkobealde ja olggobealde sámegiela hálddašanguovlluid. Wales- vuogádat, mii lea okta garra oahpahusvuogádat gos giella oahpahuvvo árrat, ja gos unnitlogugiella lasihuvvo dađistaga skuvlaáigodagas, lea vuogádat man sáhttá heivehit mánáidgárde- ja skuvlavuogádahkii Norggas. Sámegiella nubbingiellan ferte jotkojuvvot doppe gos ii leat vejolaš atnit garra oahpahusmodealla, muhto fágii mihttomearit fertejit rievdaduvvot nu ahte šattašii eanet vejolažžan duohtandahkkojuvvot. ¶
Sámi giellaarenat - giellačoagganeamit vuođđoskuvllaid ja joatkkaskuvllaid várás Giellabeasit ja giellalávgunvuogádagat leat vuogádagat mat váikkuhit positiivvalaččat sámi ohppiide. Vejolašvuohta deaivat eará sápmelaččaid, ja oahpahusa oažžut stuorit birrasis sáhttet leat mielde movttiidahttimis.   Sámi giela bidjat kultuvrralaš oktavuhtii   Hukset fierpmádaga ja sosiálalaš oktavuođa sámi ohppiide guovllus   Lasihit identitehta- ja oktavuođadovddu sámivuođa ektui   Eanet movttiidahttin viidáset ohppui sámegielas ¶
Vuogádat sáhttá mielddisbuktit aktiivvalaš fierpmádathuksema skuvllaide, sámi oahpaheddjiide, ohppiide ja váhnemiidda guovllus. Giellalávgun ja giellabeasit leat dehálaš ovttasbargobáikkit skuvllaide, oahpaheddjiide ja sámi mánáid váhnemiidda. ¶
Viidáseappot lea lávdegoddi fuobmán ahte sámi váhnemiin ii leat leamaš vejolašvuohta bargat sámegiela oahpahuspolitihkain. Lávdegotti ipmárdus lea ahte Sámediggi ferte váldit ovddasvástádusa ásahit ráđđeaddi lávdegotti váhnemiid várás, vai šaddá systemáhtalaš bargu sihkkarastit ahte sámi váhnemat gullojit. Dát geahpeda maid viidásit barggu oahpahusain, oahpuin, gielain ja alitoahpuin. ¶
Boazodoallu ja duodji leat dehálaš giella- kultuvrralaš- ja máhttoarenat. Ealáhushutkan ja innovašuvdnaprográmmat fertejit ráhkaduvvot dáin surggiin joatkkaskuvlla dásis, vai nanne sámi giela, kultuvrra ja vásihusaid nala huksejuvvon máhtu ealáhusaide ja arenaide. ¶
Doaibmabijut fertejit biddjot johtui mat nannejit, ovdánahttet ja mielddisbuktet eanet sámegielat arenaid. Barggut sámi ealáhusain boazodoalus ja duojis leat dehálaš sámegielat arenat, muhto maiddái dehálaččat sámi ealáhusovdánahttimii. Lávdegoddi áigu maid namuhit ahte sámi giella geavahuvvui aktiivvalaččat vuođđoealáhusain dego eanandoalus ja guolásteamis ja ahte dain surggiin fertejit doaibmabijut biddjot johtui ealáskahttindihte sámi giela. Dán sáhttá dahkat joatkkaskuvlaoahpu bokte dáid iešguđet fágain. Dáin arenain ferte váldit vára ja nannet aktiivvalaš giellabargguid bokte. Ja duodje- ja boazodoallo fágabargiidoahpahusa ferte vuoruhit. ¶
Eará dehálaš doaimmat leat háhkat ođđa arenaid olggobealde skuvlla ja bearraša gos sámegiella hubmojuvvo ja čalmmustahttojuvvo. Ferte láhčit dili sáhttit eanet atnit sámegiela árgabeaigiellan. Lea maid dehálaš čalmmustahttit sámi giela almmolašvuođas. Dan sivas ferte háhkat buoret rutiinnaid ¶
Čoahkkingirjji čállit: Ellen Aina Eira/Ellen Mienna  260 siidu 379 siiddus almmolaš oktavuođain sámi giela ektui. Ovttasbargu riikkarájáid rastá lea hui dehálaš dán oktavuođas go dat sáhttet ovddidit lunddolaš sámegielat arenaid. ¶
Go bidjá johtui ja čađaha doaibmabijuid de ferte atnit ávkki fágaolbmuin ja eará fágabirrasiin sámi guovllus, dát mearkkaša maiddái fylkka- ja riikkarájáid rastá. ¶
Lávdegoddi miehtá dieđáhussii joatkkaskuvllain eaiggátvuođa birra, ja oaivvilda ahte stáhta ain berre eaiggádit stáhtalaš joatkkaskuvllaid. Dása lasihuvvo vel ahte lea maiddái dehálaš ahte fokus joatkkaskuvlaoahpahusas buot guoskevaš diliin sámi giela, ealáhusaid ja servodatdiliid ektui Sámis fertejit nannejuvvot. Lávdegoddi oaidná dárbbu resursaskuvllaide joatkkaoahpahusa siskkobealde. Resursaskuvlii čovdosiid ferte ohcat min guovtti stáhtalaš joatkkaskuvllaid bokte ja fylkkasuohkaniid bokte mat leat skuvlaeaiggádat. ¶
Viidásit barggus ferte loktet árvvu lulli- ja julevsámegielas, oažžut daid goalmmát dássái Eurohpalaš giellacharteris. ¶
Sámi árbevirolaš máhttu Oahppit fertejit beassat jávkat skuvllas vai besset fárrui váhnemiiguin dahje fulkkiiguin vai sáhttet  oahppat árbevirolaš bargguid ja árbevirolaš máhtu dan áigodagas go lea lunddolaš doaimmaide. Ii sáhte heivehit buot árbevirolaš bargguid áigodagaide go lea skuvlafriddja. Jus mánát eai leat mielde dalle go barggut galget dahkkot, de masset sii dan máhtu. ¶
Dálá skuvlavuogádagas ii leat vejolaš addit doarvái buori oahpahusa sámi árbevirolaš máhtus ja árbevirolaš bargguin. Árbevirolaš máhttui gullá maid báikkálaš máhttu ja jávohis máhttu. Oahpahus árbevirolaš máhtus eaktuda ahte mánnán juo oahppagoahtá bargguid sisdoalu, bargomálliid ja máhtu ja čehppodaga mii dárbbašuvvo bargguin juste dan áiggi jagis go barggut lunddolaččat galget čađahuvvot. Dan sivas ferte árbevirolaš máhttu oažžut beroštumi ja suddjema oahpahuslágas. Oahpahussii ja oahpahallamii sámi árbevirolaš máhtus ferte biddjot árvu oahpahuslágas ja rehkenastot oahpahussan. ¶
Nationála hálddašeapmi, lágat ja nationála oahppoplánat Dieđáhusas lea čujuhuvvon ahte oahpahuslága §6-2 ja §6-3 eai čielggat man muddui ohppiin lea vuoigatvuohta oahpahussii bihtán- ja nuortasámegillii. Lea deaŧalaš ahte Sámediggi váikkuha dasa ahte dat čielggaduvvo. ¶
Hálddašanguovllu olggobealde lea sápmelaččain vuoigatvuohta oažžut oahpahusa sámegillii go uhcimusat 10 oahppi háliidit dan ja nu guhká joavkkus leat 6 oahppi. Dán oktavuođas lea deaŧalaš čujuhit dasa ahte njuolggadusat nu mo dat leat hábmejuvvon dál, addet fuolaheddjiide ovddasvástádusa kártet/váldit oktavuođa eará váhnemiiguin ja čielggadit lea go sis beroštupmi oažžut skuvlafálaldaga sámegillii. čálihit máná vuođđooahpahussii lea dábálaččat stuorra dáhpáhus bearrašiidda. Dál čálihuvvojit mánát vuođđoskuvlii, ja dieđut addojuvvojit giđa bealde daidda ohppiide geat galget álgit skuvlii čakčat. Dan paragráfas mas dás lea sáhka, namalassii oahpahuslága §6-2, 2. lađđasis ožžot váhnemat stuorra ovddasvástádusa das ahte fidnet oahpahusa sámegielas ja sámegillii sámegiela hálddašanguovllu olggobealde. Stuorra gávpogiin ja čoahkkebáikkiin dát lea gáibideaddjin fuolaheddjiide. Ii gávdno ollislaš visogovva das guđe oahppit galggašedje čálihuvvot skuvlii gielddas, ja lea maiddái váttis go fuolaheaddji ii sáhte diehtit makkár skuvlafálaldagas lea sáhka organiserema dáfus, struktuvrraid dáfus ja erenoamážit maid dat mearkkaša oažžut oahpahusa sámi oahppoplánaid vuođul, go dát lea dakkár ovddasvástádussuorgi man birra gielda skuvlaeaiggádin lea dat lagamus mii galggašii dan muitalit. Dat mearkkaša ahte ovddasvástádus kártet ja fállat oahpahusa sámegielas ja sámegillii ferte gullat skuvlaeaiggádii. Dát ferte boahtit čielgasit ovdan lágain, ja danne dárbbašuvvo oahpahuslága ođasmahttin. ¶
Sámi oahpaheddjiid rekrutteren ¶
Čoahkkingirjji čállit: Ellen Aina Eira/Ellen Mienna  261 siidu 379 siiddus Lea deaŧalaš ahte Sámedikki politihkka lea mielde sihkkarastimin rekrutterema oahpaheaddjiohppui, ja lea deaŧalaš gulahallat oahppoásahusaiguin ja Máhttodepartemeanttain hástalusaid birra rekrutteremis gelbbolaš ohcciid oahpaheaddjiohppui. Maŋimus moatti jagis lea digaštallojuvvo dat ášši ahte oahpaheaddjiohppui sisaváldimis Sámi allaskuvlii oahppojagis 2011/2012 ledje 21 ohcci (http://www.nrk.no/kanal/nrk_sapmi/1.7700553) ohppui, ja ahte dušše njealjis ledje gelbbolaččat. Lea deaŧalaš fuolahit daid geat háliidit váldit oahpaheaddjioahpu, ja danne ferte digaštallat mo sáhttá sihkkarastit ahte ohccit geat vuolggasajis eai leat gelbbolaččat, besset čuovvut dakkár oahppolágideami mii gealbuda sin. Dasa lassin lea boahtán ovdan ahte leat leamaš hástalusat eksámenbohtosiid oktavuođas matematihkas Sámi allaskuvllas ovtta jagi. Dakkár oktavuođain lea deaŧalaš čuovvolit dáid studeanttaid sihkkarastin dihtii ahte sii nannejit gelbbolašvuođa matematihkas ja ahte sii nu sáhttet ollehit oahpaheaddjioahpuset. ¶
Earret Sámi allaskuvlla dálá oahppofálaldaga lea deaŧalaš ahte eará alit oahppoásahusat vuoruhit sámi fáttáid oahpaheaddjioahpus. Sámediggi berre bargat árjjalaččat dainna ulbmiliin ahte oažžut alit oahppoásahusaid sihkkarastit ahte dakkár fáttát váldojuvvojit mielde oahpuide, ja ahte sámegiella čiekŋudeapmin fállojuvvo oahpaheaddjioahpu studeanttaide ortnega vuođul mii lea rehkenastojuvvon guoskat olles 30 studentii, geahča juolludemiid sámi áigumušaide stáhtabušeahtas. ¶
Ođđa GLU 1-7 ceahki ja 5-10 ceahki njuolggadusain boahtá ovdan čuovvovaš sámi ohppiid vuoigatvuođaid birra;  ¶
(Vuođđoskuvlaoahpaheaddjioahppu galgá gealbudit studeanttaid fuolahit oahpahusa sámi diliid birra, sámi mánáid vuoigatvuođaid birra ja sámi álbmoga birra dohkkehuvvon álgoálbmogin. Sámi kultuvra ja servodateallin lea deaŧalaš oassi oktasaš kulturárbbis. Sámi ohppiid oahpaheapmi lea erenoamáš dilis norgga vuođđooahpaheamis. Danne fertejit oahpaheaddjistudeanttat oažžut máhtolašvuođa sámi sisdoalu birra vuođđooahpahusa nationála oahppoplánain ja sámi ohppiid vuoigatvuođaid birra.) ¶
Danne ferte Sámedikki politihka mihttomearrin leat sihkkarastit ahte oahpaheaddjioahpu njuolggadusaid mihttomearri duohtandahkkojuvvo, mii illá sáhttá dáhpáhuvvat almmá stuorát áŋgiruššama haga sihke danne vai sidjiide geat oahpahit oahpaheaddjioahpus, doaibmi oahpaheddjiide ja oahpaheaddjistudeanttaide sihkkarastojuvvo guoskevaš oahppofálaldat. Dasa gullet sihke viidáset- ja lasseoahppofálaldagat, doavttergrádakurssat ja fáttát mat leat váldojuvvon mielde oahpaheaddjiohppui. Dan vuođđuda maiddái gieskat čađahuvvon doavttergrádadutkkus Oslo universitehtas mas okta riektesosiologa Hade Lili dutkanbohtosiin lei ahte oahpahus rihkku olmmošvuoigatvuođaid ja mánáidkonvenšuvnna dakko bokte ahte plánadagus lea menddo headju sámi kultuvrra ja historjjá ektui ja ahte dáruiduhttináigodat lea systemáhtalaččat guđđojuvvon fáddán oahpahusas. Viidáseappot duođašta doavttergrádadutkkus ahte ovdagáttut leat garrasat sihke oahpaheddjiid bealis ja ohppiid bealis ovttaskas skuvllas. Proseassain Máhttoloktema oahppoplánaid ráhkadeami oktavuođas ledje ollu digaštallamat Sámedikki ja Máhttodepartemeantta gaskkas dakkár fágaid birra go historjá ja servodatfágat. Digaštallamiin ledje oahpahusa fáttát ja sisdoallu. Máhttodepartemeanta ferte gulahaladettiin Sámedikkiin sihkkarastit ahte vuođđooahpu oahpahus lea  vuođđuduvvon máhttui ja ahte dat ii ovddit ovdagáttuid. ¶
Viidáset- ja lasseoahppofáttáid birra nu go sámegiella ja oahppofálaldat sámi kultuvrras ja duojis, berrejit juhkkojuvvot dieđut ollu fidnojoavkkuide, sihke sidjiide geat leat váldimin oahpu ja sidjiide geat leat geargan oahpuineaset ja leat barggus. Berre árvvoštallat galgá go sáhttit addit stipeandda sidjiide geat válljejit dakkár oahppofálaldaga, seamma dásis go dat evttohus ahte rávesolbmot geat čuvvot dan rávesolbmuid oahppoprográmma maid Sámediggi ovttas Sámi allaskuvllain ja ¶
Čoahkkingirjji čállit: Ellen Aina Eira/Ellen Mienna  262 siidu 379 siiddus ¶
giellaguovddážiiguin lea álggahan. Sivvan dasa ahte maiddái eará joavkkuide berre árvvoštallat stipeandda, lea ahte ollu surggiin dat mearkkaša ollugiidda lea go fitnolaš bargiin gelbbolašvuohta sámi gielas ja kultuvrras. Ovdamearkan leat oahpaheaddjit, buohccedivššárat, fuolahusbargit, doaktárat, psykologat ja eará fidnojoavkkut main lea oktavuohta sápmelaččaiguin beaivválaš barggus. Lea maid deaŧalaš ahte ovddasvástádusdilit alit oahppoásahusaid gaskkas guorahallojuvvojit. Ášši mii vuođđuduvvo  Butenschøn-lávdegotti loahppajurdagiidda, go dat bohtet, berre ovddiduvvot Sámedikki dievasčoahkkimii. ¶
Ovttasbargu skuvla- ruoktu Ovttasbargu gaskal skuvlla ja ruovttu lea guovddáš ášši jus galgá sáhttit lihkostuvvat addit buoremus kvalitehtalaš ja áššáiguoski vuođđooahpahusa. Lea hirbmat buorre go dál lea sihkkarastojuvvon sámi ovddasteapmi ráđđeaddi orgánas “Vuođđooahpahusa váhnenlávdegottis” . Go son guhte lea nammaduvvon dán bargui, oažžu vejolašvuođa searvat fierpmádatbargguide maid Sámediggi organisere iešguđetládje, de das  lea dadjamuš bargui mii galgá dahkkot lávdegottis. Dat veahkeha su go addá sutnje oainnuid ja mearkkašumiid mat sáhttet ávkin lávdegottebarggus. ¶
Sámi váhnenfierpmádagaid organiseren leat odne báikkálaš fierpmádatorganiseremat váhnemiin geat háliidit ovttasbargat ja earret eará sihkkarastit sámi giela eavttuid skuvllain. Dáin báikkálaš fierpmádagain lei oktasašorganiseren mas lei našunála stivra mii miessemánu 2011 heaittihii iežas doaimma earret eará dainna ákkain ahte lei váttis rekruteret ođđa jođiheddjiid oktasašfierpmádahkii. Bellodatpolitihkalaš čanaskeahttá váhnenorganiserejuvvon joavkkut leat dehálaš doarjjan sámi skuvllaid buori ovdánahttinbarggus. Dan sivas ferte láhčit dili nu ahte sámi váhnenfierpmádagat mat gávdnojit earret eará Mátta- Várjjagis, Álttás ja Romssas, addojuvvojit vejolašvuođa ásahit oktasašorganiserema fierpmádatbargguide ja vai sihkkarastit ahte ain sáhttet biddjot johtui dákkár fierpmádagat maid váhnemat jođihit doppe gos dat lea áigeguovdil. Luohttámušolbmuid rekruteren dákkár doaimmaide lea ollu dan birra ahte heivehit buori organisašuvdnabarggu. Hukset bajás organisašuvnna vuođu rájis ja jođihit dan eaktodáhtolaš fámuiguin lea váttis. Dán oktavuođas ferte Sámediggi geahčastit dan organiseremii mii lea vuođđun Vuođđoskuvlla Váhnenlávdegottis. VVL čájeha man guovddáš dákkár váhnenorganiserejuvvon fierpmádat lea skuvlla ovdánahttimis. ¶
Giellabargu mii lea oaivvilduvvon váhnemiidda lea maid guovddážis doarjut sámegiela giellaovdánahttima vuolábealde ja ovttasbarggu gaskal ruovttu ja skuvlla. Rávisolbmuidoahpahus SAAL lea earret eará dehálaš oassi dás, muhto maiddái gelbbolašvuođaovdánahttindoaimmas man ulbmil lea nannet čállinčehppodaga sámegielas váhnenbuolvvas lea ollu dadjamuš. ¶
Lea dehálaš deattuhit ahte Ovttas-Aktan- Aktesne www.ovttas.no lea hui guovddáš ja dehálaš doaibma juohkit dieđuid juohkelágán sámi oahpponeavvuid birra. Sámedikki oahpahus- ja oahppopolitihkka ferte sihkarastit dán neahttaresurssa ja sullásaš neahttar esurssaid nugo omd. www.risten.no jna. boahtteáiggi ja viidásdovdádeami. ¶
Lea maid dehálaš ahte Sámediggi áimmahuššá ovddasvástádusa sihkarastit doarvái earenoamášpedagogalaš oahpponeavvuid. Lea Lohkanguovddáža ásahemiin, SEADa bokte ja eará ásahusaid bokte joksat birrasiid main lea earenoamášmáhttu sámi earenoamášpedagogihkas. Gaskaságain dáiguin birrasiiguin berre árvvoštallat makkár oahpponeavvuid galgá vuoruhit. ¶
Maŋemus áiggiid lea medias boahtán ovdan ahte dárogielat oahpponeavvut maid sihke dáru ja sámi  mánát geavahit vuođđooahpahusas, leat máŋgga háve vuđolaš kvalitehtaváilivuođat mat gusket dan diehtaga mii boahtá ovdan sámi áššiid birra. Dát lea hui duođalaš ja addá vuođu viidáset fievrridit ja nannet diehtaga váilevašvuođa sámi áššiid birra servvodagas. Okta dain maŋemus ovdamearkkain lea oahppogirji joatkkaskuvladássái  mii lea almmuhuvvon ja kvalitehtasihkkaraston Gyldendal lágádusas. Ovdalaččas lea maid Andy B. Sortland guorahallan oahpponeavvuid mat geavahuvvojit joatkkaskuvladásis, mas sámit leat áidna geat namuhuvvojit ovtta oahpponeavvus mii lea elliid ja luonddu (http://www.forskning.no/artikler/2011/april/284665) birra , ja guorahallan čájeha muđui dasto ¶
Čoahkkingirjji čállit: Ellen Aina Eira/Ellen Mienna  263 siidu 379 siiddus ahte oahpponeavvuin váilot ovdamearkkat Davvi-Norggas – juoga mii dagaha ahte ohppiid vejolašvuohta bidjat oktii máhtolašvuođa iežas kontekstii hedjona. ¶
Heiveheapmi sámi ohppiide ja earenoamášpedagogalaš áŋgiruššansurggiide   Váldočuolbma lea ahte Máhttoloktema čielga mihttomearri lea ahte oahppit galget oažžut heivehuvvon oahpahusas, ii dárbbat mielddisbuktit ahte sámi oahppit ožžot heivehuvvon oahpahusa. Oahppit geat dárbbašit eanet resurssaid dahje buoret heiveheami, sáhttet vásihit ahte vuosttaš heivehandoaibma maid skuvla evttoha lea váldit eret sámegielfága. Sámedikki oahppo- ja oahpahuspolitihkas ferte leat mihttun sihkkarastit ahte sámi oahppit ožžot dan heiveheami maid sis lea geatnegasvuohta oažžut – sámegielfágas nugo eará ge fágain. Danne galget sámegielfágii heivehit oahpahusa seammaládje go eará fágain skuvllas. Sámegielfága nanne identitehta ja gullevašvuođa iežas álbmogii ja duogážii. Danne masset dat oahppit geain leat earenoamáš heivehandárbbut beali eambbo jus sámegielfága ii fállojuvvo sidjiide heivehandárbbuid njuolggo čuovusin. Jus dát čuolbma dáhpáhuvvá systemáhtalaččat, de ferte dat buoriduvvot dakkaviđe. ¶
SEAD:i galgá sihkarastit doarvái ruhtadeami vai sii nákcejit gozihit fágasuorggi, sihkarastit máhtolašvuođaovddideami earenoamášpedagogalaš surggiid birra ja váikkuhit buoret kvalifiserejuvvon heiveheami buot sámi ohppiide. Sámi lohkanguovddážii sihkkarastojuvvo ruhtadeapmi ja aktiivvalaččat viiddida doaibmaguovllu vuoruhettiin julev- ja lullisámegiela vel eambbo, ja aktiivvalaččat váldit oktavuođa ja juohkit dieđuid lohkama birra ja doarjut lohkama metodaovddideami. ¶
St.dieđáhusas 18 (2010-2011) Læring og felleskap (Oahppan ja servvoštallan) dieđiha Máhttodepartemeanta ahte sámi earenoamášpedagogalaš doarjalus (SEAD) ain galgá leat oassin Statped Nordas, muhto virggit mat leat čadnon SEAD:i organisereme bokte galget sirdojuvvon sámi allaskuvllas Statped Nordii. ¶
Sámediggi deattuha ahte lea dehálaš ahte dakkár organiseren ii galgga heajosmahttit SEAD fysalaš gullevašvuođa sámi gelbbolašvuođabirrasii, ja guorrasa dasa go Sámi allaskuvla dovddaha ahte ain áigot heivehit oktiisajusteami allaskuvllain. Sámediggi ferte ovttas Sámi allaskuvllain ja Statped Nordain sihkarastit buori gulahallama ja ovttasbargoeavttuid sámi earenoamášpedagogalaš suorggis, SEAD searvama bokte sámi gelbbolašvuođabirrasis. ¶
Sámediggi deattuha ahte SEAD:s leat riikaviidosaš barggut, vaikko vel sin organisašuvdna lea čadnon Statped Nordai. Vai sihkkarastá ahte SEAD gelbbolašvuohta lea olahahtti sámi geavaheddjiide miehtá riikka, de lea dehálaš čielgasit dan oahpásmahttit olles stáhtalaš earenoamášpedagogalaš doarjalusvuogádahkii, ja suohkaniidda ja fylkasuohkaniidda. ¶
Sámi lohkanguovddáš lea resursaguovddáš mii lea earenoamážit oaivvilduvvon buot dásiide oahpahusvuogádagas, mánáidgárddis alit ohppui. Sámi lohkanguovddáš bargá sámegiela njálmmálaš ja čálalaš geavaheami nannemiin. Guovddáš lea Sámi allaskuvllas Guovdageainnus. ¶
Kulturskuvla, astoáiggeortnet ja leaksoveahkki Mii guoská kulturskuvlii, astoáigeortnegii ja leaksoveahkkái, de berrejit dát divaštallamat gehččot ollesbeaiskuvlla ságastallama ektui. Sivvan dasa lea ahte ollebeaiskuvla sáhttá geahpedit sámegielfága hámádaga fága- ja diibmolohkočuolmmaid dáfus, ja fállat buot ohppiide  leaksoveahki skuvlarámmaid siskkobealde.  Dasto sáhttá árvvoštallat kulturskuvlafálaldaga čuoldit sisa ollesbeaiskuvlii. SAÁO- ja kulturskuvlafálaldagas lea oalle olu váhnenmáksu ja dat mielddisbuktá ahte buot mánát eai beasa dain oassálastit váhnemiid ekonomiija geažil.   Muhtun báikkiin sáhttá lea hui váttis oažžut saji kulturskuvlafálaldahkii. Ollebeaiskuvla ságastallan lea juo áigeguovdil stuoraservvodagas ja lea lunddolaš ahte fáddá biddjo sámi oktavuhtii. ¶
Čoahkkingirjji čállit: Ellen Aina Eira/Ellen Mienna  264 siidu 379 siiddus Viiddiduvvon skuvlafálaldat mii sisttisdoallá eambbo go oahpaheami luohkálanjas,  sáhttá addit vejolašvuođa sihkarastit buoret heivehuvvon skuvlafálaldaga sihke nannoset sámegielfálaldaga ja addit eanet saji árbevirolaš máhttui ja sámi kultuvrii skuvlaárgabeaivvis. Dát sáhtálii váikkuhit dasa ahte eai šat navdde, jus ležžet dan dahkan, sámegieloahpahusa lassi noađđin go gártet lassi oahpahusdiimmut ovttaskas ohppiide. Viidáset sáhttet ollesbeaiskuvllain buorebut váldit vuhtii daid čuoggáid mat bohtet ovdan ovttasbargu ruovttuin-oasis. ¶
Go gearddi ollesbeaiskuvla digaštallan ii leat leamaš áigeguovdil sámi oktavuođas,  de ferte Sámedikki politihkka bargat dan guvlui ahte nannet SAÁO-fálaldaga, kulturskuvlafálaldaga ja leaksoveahkkefálaldaga. Danne leage buorre go Sámediggi lea sámi sisdoalu SAÁO:s vuoruhan váikkuhangaskaoami oktavuođas. Dát ortnet ii leat vuogáiduvvan sierra váikkuhangaskaoami ortnegii, muhto lea vuoruhuvvon sámedigge-bušeahtas mii jahkásaččat ođasmahttojuvvo. Sihkkarastin dihte ahte buot suohkanat dovdagohtet ortnegiid ja vai daid sámi mánáid ovttaárvosašvuohta vuhtiiváldojuvvo, geat leat SAÁo:s, de berre sihkkarastit einnostahtti váikkuhangaskaoapmeortnega maid bures dovdet servvodagas. ¶
Ohppiin geain lea sámegiella fágan, sáhttá váhnendoarjja leat váilevaš fága ektui.  Danne leage erenoamáš dehálaš ahte leaksoveahkkefálaldat mii addo, addo  maid sámi mánáide sámegielfágas. Leaksoveahkis mii addo sámi mánnájovkui lea stuorát mearkkašupmi go das ahte leat olu eará mánáiguin ovttas. Sivvan sáhttá leat go váhnenbuolva ii soaitte máhttit sámegiela, eai máhte lohkat dahje čállit sámegiela, ja danne eai nákce doarjut mánáideaset seammaládje go eará fágain. Sámediggi ferte dasto sihkkarastit ahte skuvllat váldet vuhtii sámi mánáid dárbbuid  leaksoveahkkái maiddái sámegielfágas. Dát mearkkaša ahte skuvlaeaiggádat fertejit háhkat leaksovehkiid geain lea máhtolašvuohta sámegiela ja kultuvrra birra dan mađe ahte nákcejit sámi mánáide fállat dan leaksoveahki maid galget sámegielfágas. ¶
Eambbo deattuheapmi joatkkaoahpu heiveheapmái ja ollášuhttimii  Doarjjaortnegat joatkkaskuvllain sámegieloahpahussii joatkkaskuvllain ii duste daid goluid mat doppe duođai leat. Dat mielddisbuktá ahte oahpahus ii sáhte heivehuvvot doarvái bures, ja dat guoská erenoamážit fidnofágaide. ¶
Oahpahus sámegielas lea riekti mii lea lága bokte addojuvvon, ja livččii riekta ahte stáhta máksá  olggosgoluid dán oahpahussii.  Otná dilis eai oaččo skuvlaeaiggádat gokčot goluid sámegillii vierisgiellan ja sámegiella prográmmafágan. Máhttodepartemeanta oaivvilda ahte sámegiella vierisgiellan gálgá leat seamma dásis go eará vierisgielat. ¶
Fága- ja fidnooahppu – árbediehtu skuvlavuogádagas Sámediggi oaivvilda ahte galgá leat guovddážis sihkkarastit ahte fága- ja fidnooahppu lea vuoruhuvvon ja kvalitehtalaččat buorre. Leat badjel 180 prográmmaguovllu mas oahpahuvvo ja mas sáhttá oažžut fágagelbbolašvuođa oktan fágareivviin. Fágaide mat gusket fidnofágaide sáhttá earret eará oažžut fágareivve duojis, fágareivve boazodoalus ja eará guovddáš oahpuin mat dárbbašuvvojit sámi servodagas. ¶
Árbedieđu doaba lea doaba mii lea guovddážis sámi servodagas ja servvodatságastallamis. Danin lea dehálaš ahte dát boahtá čielgasit ovdán Sámedikki skuvlla- ja oahpahus politihkas.  Designa ja duoji oahppoprográmmas leat iešguđet ge fágat ja suorggit. ¶
Dáin fágain sáhttá oažžut fágareivve duojis maŋŋil go leamaš fidnooahppin. Oahppit sáhttet maid čađahit oahpu mii addá oppalaš studerengelbbolašvuođa, nu ahte lea vejolašvuohta joatkit alit oahpuin iešguđege fáttáin. ¶
Dáin fágain sáhttá oažžut fágareivve boazodoalus maŋŋil go leamaš fidnooahppin. Oahppit sáhttet maid čađahit oahpu mii addá oppalaš studerengelbbolašvuođa, nu ahte lea vejolašvuohta joatkit alit ¶
Čoahkkingirjji čállit: Ellen Aina Eira/Ellen Mienna  265 siidu 379 siiddus oahpuin iešguđege fáttáin. Boazodoalu šiehtadusaid hárrái daid maŋimuš jagiin, de lea biddjon dan láhkai ahte oahpahalliortnega ruhtadeapmi heaittihuvvo veahážiid mielde. Dát ferte čielggaduvvot nu ahte ii dagat eahpesihkkarvuođa dán ortnegii ja dan bokte bilida rekruterema. ¶
Lea maiddái stuorra dárbu ahte Sámediggi oaidná dehálažžan eará fága- ja fidnooahppoprográmmaid dego, huksen- ja rusttetteknihkka, dearvvašvuođa- ja sosiálafága, restoráŋŋa ja biebmofága, media ja gulahallan, teknihkka ja industriija buvttadeapmi, ja bálvalus ja johtolat fidnooahppoprográmmaid. Servvodagas lea dárbu ahte sámi norat ožžot vejolašvuođa válljet dáid fágaid vai olahit fidnogelbbolašvuođa. ¶
Go lea sáhka fága- ja fidnooahpahus rámmain, de ferte Sámediggi sihkkarastit ahte dáid smávva ja gáhttenárvosaš fidnofágain leat kvalitatiivalaš rámmanjuolggadusat. Dát mielddisbuktá ahte ferte sihkkarastot ahte leat dohkálaš oahpaheaddjit ja bagadeaddjit joatkkaskuvlla oahpaheamis, ahte leat doarvái oahpponeavvut ja oahpporesursat, ja ahte lea eanet dutkan dakkár fáttáin mat gusket fága- ja fidnooahpahussii. ¶
Joatkkaoahpahusa struktuvra mii sáhttá leat hágganan lea okta váldohástalusain, ja maiddái lea hástalus dat ahte fágat mat lea oahppoplánas eai dárbbašlaččat fállojuvvo joatkkaskuvllain. Diehtojuohkin gos fágat fállojuvvojit ja buorit rekruteren ortnegiid ferte vuoruhit. ¶
Dán oktavuođas gos jurdda lea sihkkarastit sámi joatkkaskuvllaid našunála sámi gelbbolašvuođaguovddážin ferte vuorohuvvot. Viidásat ferte maid sihkkarastit boazodoalu ja duoji oahpahuskantuvrra doaimma ruđalaččat.  Lea maiddái guovddážis dat ahte álggahuvvo diehtojuohkin dasa ahte boazodoallit ja duojárat sáhttet váldit fágageahččaleami bargohárjánumi vuođul, maid sii leat ožžon go leat bargan guhkit áigge. Dákkár gelbbolašvuođaveardideapmi addá vuođu dasa ahte vel eanet boazoeaiggádat ja duojárat válljejit váldit fágageahččaleami vai ožžot formálalaš gelbbolašvuođa. Geahččalanlávdegottiide ja bagadeaddjin dahje oahpaheaddjin lea dárbu ahte gávdnojit bargit geat leat formálalaččat dohkkehuvvon, ja lea dárbu dan vejolašvuhtii ahte sáhttá sihkarastit fágabargiid rekruterema fága- ja fidnooahpahusa fágageahččalemiide. ¶
Eará fága válljen ja heaitin hástalusat leat dávjá badjin fága- ja fidnooahpuin (http://www.fafo.no/pub/rapp/20156/20156.pdf side 13-14) . Odne lea dilli dan láhkai ahte sullii bealli nuorain  álget fidnooahpuide, muhto dušše 15 proseanta dáin nuorain loahpahit skuvlavázzima fágareivviin. Dasa lassin leat maid fidnooahpuide ohcamat unnon. Maŋimuš jagiid leat 14 proseanta unnánat nieiddat ja 9 proseanta unnánat gánddat ohcan fidnooahpuide (Regjeringen varsler ny stortingsmelding i 2013 med fokus på disse utfordringene – blant annet på NHO konferansen «Yrkesfag 2012» ) . Dát mielddisbuktá maid dan ahte mihttomearit mat gusket dasa ahte sihkkarastit dan ahte  eanet gánddaid vázzet lohppii fidnoskuvllaid ovdamearkadihti Finnmárkkus lea okta dain hástalusain maid ferte lagabui iskat, ferte maid lagabui geahččat fága- ja fidnooahpahusa kvalitehta,  ja maid geahččat leago beaktil sámi servvodahkii ja maid leago olámuttos oahpu, ja maid iskat mo lea dilli fidnoohppiid sajiid ektui ja geahččat fidnoohppiid áigodaga ruhtadeami. Lea maiddái dehálaš definere doaibmabijuid mat gusket fága- ja fidnooahppu stáhtusii bargoeallima ja servvodaga oktavuođas. Romssa Fylkkasuohkana prošeakta SAFYL, mii lea oassin ovttasbargošiehtadusas gaskal Sámedikki ja fylkkasuohkana, lea dehálaš doaibmabidju – ja Sámediggi berre danin viidásat politihkalaš barggus gozihit daid vásáhusaid maid dát prošeakta lea olahan, ja geahččalit oažžut johtui eanet dákkár skuvlaovddidanprošeavttaid mat čalmmustahttet oppalaččat sámi fáttáid fidnooahpahusas. ¶
Fidnohuksen Fitnodatásaheapmi šaddá eanet ja eanet dehálaš go almmolaš bargobáikkit bissot stáđisin ja olusiiguin lea alit oahppu. Ođđa vuođđostruktuvra, gelbbolašvuođaovdáneapmi ja báikkálaš resurssaid muohkadeapmi sáhttá dahkat ođđa ealáhusdoaimma, dan botta go dat maid nanne ja ovddida árbevirolaš ealáhusaid ja sámi servodaga. Innovašuvdna, ealáhushuksen ja gelbbolašvuođahuksen leat ¶
Čoahkkingirjji čállit: Ellen Aina Eira/Ellen Mienna  266 siidu 379 siiddus guovddážis ja sáhttet leat vuođđuduvvon kulturárbevierus báikkálašservodagas. Dás lea skuvladoaimmahusas dehálaš rolla. Vásáhusat Nuorra ealáhushuksemis čájeha ahte sullii 20 % (4% dábálaččat) nuorain geain leat vásáhus oahppifitnodagain skuvllas, leat mielas álggahit iežaset fitnodaga go leat geargan skuvllain. ¶
Lea dárbu sihkkarastit sámi sisdoalu ealáhushuksenáŋgiruššamis mii lea skuvllain. Dasa guoská sámi ovddastupmi Ungt Entreprenørskap:as fylkkain. Sámediggi ferte sihkkarastit ahte daid stivrraide nammaduvvojit ovddasteaddjit sámi fitnodagain, oahpahusásahusain, ja / dehe sámi váldoorganisašuvnnain. Sámediggi ferte nappo bargat dan nala ahte sámi almmolašvuođas lea ovddasteaddji doppe. Dieđut fertejit leat sámegillii, ja áŋgiruššamis fertejit leat sámi oktiiheiveheaddji, ja maid sámi ovddasteaddji riikkastivrras Ungt Entreprenørskapas. ¶
Skuvllaid ja suohkaniid gaskka guosseoahppiortnet lea leamaš dehálaš liigeveahkki e e sámegieloahpahusas. Go sámi mánát orrot bieđgguid ja sis lea sámegieloahpahus miehtá riikka de máŋgii lea diekkár guossásteapmi skuvllaid ja suohkaniid gaskka dárbbašlaš sihke liigeveahkkin sámegieloahpahussii ja maid eará sivaid geažil. Otná dilis lea guosseoahppiortnet juohke suohkana ja daid ovttaskas skuvlaeaiggádiid vuogádagaid duohken. Muhtomin sáhttá leat nu ahte leat šiehttan oanehit hospiterenáiggi gaskal skuvlla ja skuvlajođiheaddji. Sámediggi oaidná ahte guosseoahppiortnet lágiduvvo iešguđetládje, ja lea dehálaš ahte bargojuvvo dan nala ahte sihkkarastit ohppiide vejolašvuođa guossástallat  go das sáhttá leat stuora mearkkašupmi dan ovttaskas oahppái. Dán ášši berre ságastallat skuvlaeaiggádiiguin vai sáhtašii čielggadit mot diekkár ortnet sáhttá leat oassi organisašuvnnas ja mot sáhttá praktihkalaččat čađahit vai šattašii olámuttus eanet ohppiide. ¶
Áŋgiruššansuorgi 4: Rávisolbmuid oahpahus Sámi giellaguovddážat leat earret eará deaŧalaččat rávisolbmuidoahpahusáŋgiruššamiid oktavuođas maid Sámediggi lea álggahan sámeálbmotfoandda bokte. Dáin rávisolbmuidoahpahuskurssain leat leamaš 112 olbmo, maid gaskkas 51 leat váldán eksámena. SAAL- kurssat leat čađahuvvon ovttas Sámi allaskuvllain ja sierra giellaguovddážiiguin. Kurssaid bokte lea leamaš vejolašvuohta buoridit formálalaš gelbbolašvuođa sámegielas danne go dain leat geavahuvvon metodat. Deaŧalaš lea joatkit dáinna áŋgiruššamiin viidáseappot, ja áŋgiruššan berre gehččojuvvot fárrolaga Sámegielaid doaibmaplánain ja doaibmabijuiguin mat álggahuvvojit dán doaibmaplána čuovusin. ¶
Mearkkašupmi, Bargiidbellodat, Åarjel Saemien Gielh; Árja, Johttisamelistu, airras Mariann W. Magga bokte ¶
Sámegieloahpahus buohkaid várás Fága- ja diibmojuohku lea vuođđun dasa mo skuvllat ja skuvlaeaiggádat nagodit organiseret ja čađahit sámegieloahpahusa, dás leat stuorámus negatiiva váikkuhusat 2. giela ohppiide olggobealde sámegiela hálddašanguovllu. Lávdegoddi oaivvilda ahte fertejit čađahuvvot rievdadusat vai fas lea vejolaš fállat oahpahusa sámegillii ja sámegielas buohkaide vuođđoskuvllas. ¶
Oahpponeavvut Oahpponeavvut leat eaktun dasa ahte sáhttit ollašuhttit Máhttoloktema mihttomeriid. Ollu resurssat leat biddjojuvvon oahpponeavvuid ráhkadeapmái ja juohkimii nuvttá skuvllaide. Lávdegoddi diehtá ahte ollugat skuvladoaimmahagas oaivvildit dán dan deaŧaleamos doaibmabidjun maid Sámediggi lea čađahan maŋimus jagiid. Lávdegoddi doarju dieđáhusa sisdoalu dan dáfus ahte gielddain ja fylkkagielddain dat lea ovddasvástádus oahpahusa čađaheamis, ja nu fuolahit ahte oahpponeavvut lea fidnemis. Dattetge dat lea ain deaŧalaš doaibmabidju sihkkarastin dihtii ahte sámi ohppiin ja oahpaheddjiin lea seamma álki fidnet oahpponeavvuid go eará ge ohppiin. Lávdegoddi čujuha dasa ahte ferte vuoruhit oahpponeavvuid lulli- ja julevsámegillii joatkkaoahpahusa ohppiide. ¶
III  Jienasteapmi ¶
39 áirasis ledje 37 čoahkis. Jienasteapmi dahkkojuvvui čuovvovaš vuogi mielde: ¶
Čoahkkingirjji čállit: Ellen Aina Eira/Ellen Mienna  267 siidu 379 siiddus ¶
Bajásšaddan- fuolahus- ja oahppolávdegotti ráva mearriduvvui ovttajienalaččat. ¶
IV  Beavdegirjelasáhusat ¶
V  Sáhkavuorrolistu ja replihkat ¶
Sáhkavuorru Replihkka   1  Silje Karine Muotka, áššejođiheaddji Ann-Mari Thomassen ¶
Gunn-Britt Retter  Silje Karine Muotka    2  Hans J. Eriksen Silje Karine Muotka   Mariann Wollmann Magga   Kirsti Guvsám  Hans J. Eriksen    3  Geir Johnsen Ronny Wilhelmsen   Silje Karine Muotka   Miriam Paulsen  Geir Johnsen    4  Miriam Paulsen Silje Karine Muotka   Mariann Wollmann Magga   Geir Johnsen  Miriam Paulsen    5  Mariann Wollmann Magga Silje Karine Muotka   Aili Keskitalo   Ann-Mari Thomassen  Mariann Wollmann Magga    6  Inga-Lill Sundset    7  Marit Kirsten Anti Gaup    8  Anders Somby jr.    9  Alf Isaksen  10  Láilá Susanne Vars  11  Leif Aksel Renfjell  12  Trond Are Anti  13  Jørn Are Gaski  14  Kirsti Guvsám  15  Alf Isaksen  16  Geir Johnsen  17  Toril Bakken Kåven  18  Jørn Are Gaski  19  Silje Karine Muotka  20  Anne-Marit Eira   Silje Karine Muotka, áššejođiheaddji  Mariann Wollmann Magga, čoahkkinortnegii  Silje Karine Muotka, čoahkkinortnegii  Toril Bakken Kåven, ¶
Čoahkkingirjji čállit: Ellen Aina Eira/Ellen Mienna  268 siidu 379 siiddus čoahkkinortnegii  Toril Bakken Kåven, čoahkkinortnegii ¶
VI  Sámedikki mearrádus ¶
Sámediggi lea digaštallan sámediggedieđáhusa oahpahusa ja oahpu birra. Dieđáhus lea mielde čoahkkingirjjis. ¶
Ášši meannudeapmi loahpahuvvui 23.02.12 dii. 18.25. ¶
Sámedikki dieđáhus oahpahusa ja oahpu birra ¶
1. ÁLGGAHUS ¶
1.1 Duogáš dieđáhussii ¶
Norgga Samediggi ii leat dan rájes go diggi ásahuvvui 1989:s vel ovddidan bajemusdási ulbmiliid oktilas sámi oahpahuspolitihkkii. Dáinna oahpahusdieđáhusain áigu Sámediggi lávket lávkki ovddos ollislaš sámi oahpahuspolitihka hábmemis, ovddemustá danin go oahpahuspolitihkka mearkkaša hui ollu sámi servodahkii ja servodat- ja gealbohuksemii sihke dál ja boahttevuođas. Dasa lassin leat oahpahusas ja oahpaheamis čanastagat eará dehálaš politihkalaš surggiide; mat leat suorggit nugo árbedieđuid áimmahuššan ja nannen, ealáhusovddideapmi, innovašuvdna ja barggaheaddjihoidu, dearvvašvuođa- ja sosialáššit, fuolahusáššit, ássangažaldagat, guovlopolitihkka ja internašunála- ja eamiálbmotriekti. Lea hui dárbu oaidnit servodatsurggiid iešguđet beliid oktavuođas. Nannoseamos huksengeađggit maid ala hukset buori ja bissovaš servodatovdáneami, lea dat go min mánát ja nuorat besset háhkat gelbbolašvuođa mainna ovddidit ealáhusaid, nannejit máhtolašvuođa ja ovdánahttet servodaga iežaset eavttuid vuođul. Go lea vuosttaš geardi go Sámdiggi ráhkada dákkár bajitdási dieđáhusa mii guoská oahpaheapmái ja oahpahussii, de mearkkaša dat ahte dieđáhus ferte sisttisdoallat muhtun prinsihpalaš čielggademiid, earenoamážit dan ektui mii lea Sámedikki rolla. ¶
Sámediggi lea guhkit áiggi juo gullan álbmogis ahte mii galggašeimmet vuoruhit oahpahuspolitihkalaš barggu sámepolitihkas. Danin ferte ge geahččat Sámedikki barggu ráhkadit dieđáhusa oahpaheami ja oahpahusa birra dien servodatgáibádusa olis. ¶
Skuvla lea min deháleamos servodatinstitušuvdna. Dat lea čanastuvon vássán áiggiide ja galgá ráhkkanahttit min boahttevuhtii. Skuvla ja oahpaheaddji gaskkustit máhtu, kultuvrra ja árvvuid sohkabuolvvas sohkabulvii. Máhttu lea servodaga nannoseamos árja. Danin lea ge skuvlla ja oahpahusa nannen hui ollu mearrideaddjin dasa go galgá sámi servodaga ovdánahttit sámi álbmoga iežas višuvnnaid, vuoruhemiid ja eavttuid vuođul. ¶
Oahpahusdieđáhusa vuolggabáiki lea sámi oahppi ja fidnooahppi beaivválaš dilli, dat čilge movt dilli lea ja geassá oidnosii hástalusaid mat deaividit sámi ohppiid ja fidnoohppiid beaivválaččat. Oppalaččat lea Sámedikkis dakkár áddejupmi ahte sámi oahppit loktet bures áiggi skuvllas. Liikká lea duohtavuođas dat nubbe bealli ahte sámi ohppiin leat ollu hástalusat beaivválaš dilis skuvllas. Muhtun dain hástalusain vulget njuolgut das go oahppis lea sámi duogáš. Sámi mánáid givssidit danin go sis lea sámi duogáš. Sámedikki mielas lea dat hui duođalaš ášši, ja danin diggi hálida viidát servodatságastallama sámi mánáid ja nuoraid bajásšaddandili birra Norggas, máiddái dan birra go sámi mánát ja nuorat vealahuvvojit. Liikká leat ollu sámi mánát ja nuorat mat bures áktejit ja árvvusatnet iežaset identitehta, ja servet sámi kultuvrra ovddidanbargguide iežaset vuogi mielde, earet eará kultuvrralaš deaivvademiin, dáidagiin, girjjálašvuođain, filmmain, festiválain ja politihkalaš bargguin. ¶
Sámi servodat ja politihkalaš ásahus Sámediggi dohkkehit ahte sámi oahppit leat min servodaga deháleamos riggodat. Sámedikki oahpahuspolitihka čalmmustahttin lea mávssolaš ii dušše danin ahte sihkkarastit ahte ohppiid rievttit doalahuvvojit, muhto maiddái danin vai sihkkarastit sámi servodahkii ¶
Čoahkkingirjji čállit: Ellen Aina Eira/Ellen Mienna  269 siidu 379 siiddus buot lágán gelbbolašvuođa maid min servodat ja institušuvnnat dárbbašit. Sámegielmáhttu ja dat ahte oažžut oahpu sámi kultuvrras lea dehálaš sihke oahppái alcces ja maiddái sámi servodahkii. Dat rahpá ollu vejolašvuođaid go maŋit áiggis galgá válljet barggu. ¶
Dáinna dieđáhusain áigu Sámediggi čalmmustahttit oahpahuspolitihkalaš hástalusaid ja prinsihpalaš beliid mat gusket Sámedikki rollii oahpahuspolitihkas. Ulbmil dieđáhusain lea hábmegoahtit bajitdási politihka oahpahussuorggis. Go dá lea vuosttaš dieđáhus mii gieđahallá Sámedikki oahpahuspolitihka ollislaš oktavuođas, de lea dárbu čielggadit muhtun prinsihpalaš gažaldagaid, nugo mat dan movt sáhttá sihkkarastit sámi oahppi rievtti oažžut oahpu sámegielas ja sámegillii našuvnnalaččat. Leat ollu buorit bealit sámi oahpahusas, maidda hárve giddejit fuomášumi mediain. Dieđáhus galgá maid čuvget sámi oahpahuspolitihka buriid ovdánanbeliid. Dan viidodaga siste mii dákkár sámediggedieđáhusas lea, lea unnán vejolašvuohta gieđahallat eaŋkiláššiid vuđolaččat dahje digaštallat dohkálaš vugiin čuolmmaid mat dagahit váttisvuođaid. Danin ferte vuordit ahte Sámediggeráđđi čuovvola sámediggedieđáhusa sierra doaimmaiguin searválaga institušuvnnaiguin maiguin lea lunddolaš ovttasbargat. ¶
Dieđáhus suokkarda makkár rolla ja politihkalaš váldi Sámedikkis lea ja galggašii leat oahpposuorggis, nugo sámiid álbmotválljejuvvon ásahusas. Dat suokkarda galgá go Sámediggi leat politihka vuolggaheaddji, gulahallanbeallelaš, bearráigeahččanásahus, galgá go leat čielga hálddašaneiseváldi dahje doarjjaortnegiid hálddašeaddji, dahje galgá go Sámedikki doaibmá viiddiduvvot nu viidát ahte diggi maid doaibmagoahtá skuvlaoamasteaddjin. ¶
Sámediggi ferte dárkileappot digaštallat iežas oktavuođa fylkasuohkaniidda, suohkaniidda ja eará almmolaš ja priváhta ásahusaide oahpposuorggis. Váldogažaldat lea movt ovddasvástádusa jierpmálaččat sáhtášii juohkit vai sihkkarastá daid oahpahuspolitihkalaš ulbmiliid mat Sámedikkis leat. Dasa lassin lea oktavuohta ja gulahallan guovddáš eiseválddiiguin mearrideaddjin dasa ahte doallá go Norga iežas álbmotrievttalaš geatnegasvuođaid mat gusket sámi mánáide ja nuoraide, ja sámi álbmogii ollislaččat. ¶
1.2 Sámi skuvlahistorjá ¶
Sámi skuvlahistorjá lea historjá sámi ohppiid deaivvadeami birra skuvllain mas sii eai ipmirdan báljo maidege dahje eai maidege. Dat lea váhnemiid váivvádusaid historjá, go šadde 7- jahkásaš mánáid sáddet amas dillái, ja dat lea oahpaheddjiid historjá geain ii lean seamma giella go mánáin. Dat lea maid historjá mii muitala sámi oahpaheddjiid, váhnemiid, ohppiid ja politihkkáriid rahčamušaid oažžut dakkár skuvlla man vuođđun lea ohppiid giella ja kultuvra. Dat lea historjá dan birra movt eiseválddit čuođenare jagi geavahedje skuvlla luohttahuhttit sámegiela ja sámi kultuvrra ja movt dál skuvla galgá leat mielde ealáskahttit fas sámegiela ja kultuvrra dáruiduvvon guovlluin. Ja ollu, ollu eambbo.. ¶
Sámi skuvlahistorjjás leat ollu vuostálasvuođat. Čađa historjjá leat leamaš ollu dramáhtalaš nuppástusat skuvlavuogádagas. Álggos lei skuvla mišunearaid bargoneavvu, ja de nuppástuvai ja šattai politihkalaš veahkkeneavvun assimileremis ja dál lea rievdan ja šaddan báikin gos giela ovddidit ja kultuvrra gaskkustit. Dat lea ollu háviid ja bahčavuođa historjá, muhto maiddái historjá masa dađistaga leat čállán smávva ja stuorit oahpahuspolitihkalaš vuoittuid – mat leamaš dehálaččat sámi servodahkii ja sámi oahppái. Sámi oahpahuspolitihka bargguin viidáseappot galgá sámi skuvlahistorjá leat dehálaš duogáš, earet eará go galgat hábmet ulbmiliid ja oahpahusa sisdoalu. ¶
1.3 Sisdoallu ja ráddjen ¶
Sámediggedieđáhus fátmmasta viidát ja guoskkahallá eanas áššiid mat gusket sámi bajášsaddamii ja oahpahussii. Dat mielddisbuktá diehttelas ahte šaddá ráddjet, go ii leat vejolaš suokkardit eaŋkilváttisvuođaid dahje áššiid mat leat váttisvuohtan čuolbmašuvvan muhtun surggiin oahpahuspolitihkas. Dieđáhus lea čállojuvvon nu ahte čuvge oahpahuspolitihka bajitdási čuolmmaid ¶
Čoahkkingirjji čállit: Ellen Aina Eira/Ellen Mienna  270 siidu 379 siiddus ¶
ja árvvoštallá daid. Dat dahkko danin go lea dárbu čielggadit diekkár čuolbmašuvvan diliid vai Sámediggi buorebut sáhttá meannudit dán politihkkasuorggi eaŋkiláššiid. ¶
Politihkalaš áššit mat gullet oahpahussuorgái, sáhttet leat máŋgga hámis, dađi mielde makkár geográfalaš guvlui dat gullet; omd. lea go oahppi dahje fidnooahppi sámegielat vai ii, leat go sus sámegielat váhnemat dahje biras, ássá go sámegiela hálddašanguovllus vai dan olggobealde, vázzá go sámegiel luohkás vai ii, lea go guhkes vai oanehaš mátki skuvlii dahje oahpahusbáikái jna. Oanehaččat dadjat; sámi oahppi ja fidnooahppi beaivválaš skuvladilli mii lea dán dieđáhusa vuolggabáiki, lea hui máŋggalágan. Leat ollu faktorat mat váikkuhit juohke oahppi beaivválaš skuvlavásáhusaide, dakkár diŋggat maid oahppi ieš hui unnán sáhttá stivret. Eanas dat leat dakkár áššit nugo oahpahusa rámma mii lea mearriduvvon lágain ja láhkaásahusain, suohkaniid ja fylkasuohkaniid politihkalaš ja hálddahuslaš mearrádusat mat gusket skuvllaide ja daid fálaldagaide, ja makkár ovttasbargu lea fidnodagaiguin gos fidnooahppit galget oažžut oahpu. Sámediggi oaivvilda ahte sámi ohppiin leat earenoamáš hástalusat mat galggaše oažžut stuorát beroštumi ja saji sámepolitihkalaš ságastallamiin. Danin lea ge Sámedikki oahpahusdieđáhus dehálaš vuođđodokumeanta go galgá bargat viidáseappot daid áššiiguin mat leat čuolbmašuvvan sámi oahpahuspolitihkas. ¶
Dieđáhusas gieđahallat dušše vuođđooahpaheami (vuođđoskuvlla ja joatkkaoahpahusa) ja rávisolbmuid oahpahusa. Jagi 2012 mielde galgá ilbmat sierra dieđáhus mii gieđahallá mánáidgárddiid. Sámedikki nannensurggiide gullá maid sámi alitdási oahppu ja dutkan. Eat gieđahala daid surggiid ge jur njuolgut dán dieđáhusas, muhto mii oaidnit diehttelas ahte dat mii vuođđoskuvladási oahpaheamis čuolbmašuvvá, čatnasa dávjá sámi dutkamii ja alitdási ohppui. Danin Sámediggi dáhttu gieđahallat oahpahusdieđáhusa olles eallináiggi oahppama oktavuođas, ja nu ráhkadit čanastagaid daid eará politihkkasurggiide. ¶
Sámediggi áigu almmuhit sierra gielladieđáhusa 2012 čavčča. Dan dieđáhusas galgat suokkardit Sámedikki giellapolitihka bajitdási hástalusaid ja ulbmiliid oppalaš dásis. ¶
1.4 Dieđáhusa gárvvisteami mannolat ¶
Sámediggeráđđi ovddidii oahpaheami ja oahpahusa čielggadeami geassemánu 2011 dievasčoahkkimii. Dalle čilgejuvvui mii lea duogáš dán dieđáhussii, ja čujuhuvvui muhtun hástalusaide maid sámediggeráđđi dáhttu digaštallat dieđáhusas. Dievasčoahkkima ságastallan lei láidesteaddjin dasa makkár gažaldagaide galgá bidjat eanemus deattu dieđáhusas. ¶
Dieđáhusa bargguid birra lea čállojuvvon Sámedikki ruovttusiiddus, gos leat bivdán berošteddjiin oaiviliid ja bidjat daid deike: oahppu@samediggi.no. Dát diehtu lei maid biddjojuvvon sosiála mediaide Facebookii ja Twitterii. Dasa lassin leat čállojuvvon áviisačállosat ja neahttaartihkkalat oahpahusdieđáhusbarggu birra. ¶
Leat čađahuvvon jearahallamat skuvlaoamasteddjiiguin, oahpaheddjiiguin ja váhnemiiguin lulli, - julev- ja davvisámi guovlluin. Informánttat válljejuvvo veaháš gos ge. Jearahallamiid leat čađahan sihke sámegiela hálddašanguovllus ja dan olggobealde, ja sihke smávit ja stuorát báikkiin (gávpotsuohkaniin). Dieđuid čohkken informánttain lei hui ávkkálaš dieđáhusbargui. Dán barggus eat leat jearahallan ohppiid. Dieđáhus hukse Nordlandsforskning loahppaárvvoštallamiidda ohppiidiskkadeamis maid čađahii oassin Máhttolokten-sámi árvvoštallamis. Lea dárbu bargat vel buorebut searválaga sihke Sámedikki Nuoraidpolitihkalaš lávdegottiin ja sámi ohppiiguin go galget ráhkaduvvot sámepolitihkalaš doaibmaplánat oahpahussii ja oahpaheapmái, go dan maid leat dahkan dán Sámediggedieđahusa barggus. ¶
Dieđáhus lei fáddán sámediggeráđi álbmotčoahkkimiin mat lágiduvvo ráđđečoahkkimiid oktavuođas Guovdageainnus 26.04 ja Ráureviikkas 22.06.11. Ájluovttas Divttasvuonas lágiduvvui 20.06.11sierra álbmotčoahkkin dieđáhusa birra. Álbmotčoahkkimiin ledje oasseváldin joatkkaskuvllaid nuorat ja sámi nuorat mat barget ovdaskuvlaoahpaheaddjin ja oahpaheaddjin. Álbmotčoahkkimiin leat ožžon ¶
Čoahkkingirjji čállit: Ellen Aina Eira/Ellen Mienna  271 siidu 379 siiddus máŋggalágan dieđuid ja oaiviliid. Eanas áššit gusket dihto doaimmaide maid sihke sámi nuorat ja rávisolbmot dáhtoše Sámedikki ásahit, oassin ollislaš oahpahuspolitihka ovddideamis. Sámediggeráđi árvvoštallama mielde leat ollu dain evttohusain dakkárat maid sáhtášii bidjat sierra doaibman go maŋitáiggis ráhkadit oahpaheapmái ja oahpahussii doaibmaplánaid. ¶
Maiddái Sámedikki iežas mearrádusat ja čielggadeamit leamaš ávkkálaččat dieđáhusa vuođđoávnnasin. Barggadettiin dieđáhusain leat maid geahčadan našuvnnalaš láidestemiid, statistihkaid ja árvvoštallanraporttaid. Leat ollu almmolaš čielggadeamit, statistihkat, dutkanprošeavttat ja árvvoštallamat main leat ávkkálaš dieđut maid dákkár dieđáhusbarggus sáhttá atnit veahkkin. Buot dieid eat sáhte gieđahallat dieđáhusas, vai ii šatta menddo guhkki. Muhto loahpas dieđáhusa gávdná listtu mas oaidná Norgga Almmolaš Čielggadusaid ja Stuoradiggedieđáhusaid mat leat áigeguvodilat dán dieđáhusa ektui. ¶
1.5 Definišuvnnat ¶
Lea dárbu čielggadit muhtun fáhtehusaid ja doahpagiid maid olu geavahit dán dieđáhusas, vai oažžut seamma ipmárdusa das mas lea sáhka. Sihke oahpahuslágas, Máhttolokten (LK06) oahppoplánabuktosiin, ja Máhttolokten - sámi (LK06-S) oahppoplánabuktosiin gávdnojit fáhtehusat ja doahpagat maid sáhttá dulkot iešguđetládje. Danin lea ge dehálaš čilgestit movt Sámediggi ipmirda daid. ¶
Internašunála konvenšuvnnain ja Eamiálbmotjulggaštusas geavahit fáhtehusa education sihke vuođđooahpahusa ja alitoahpahusa dáfus, ja dat fáhtehus lea dávjá jorgaluvvon oahpahussan. ILOkonvenšuvdna nr. 169 geavaha dasa lassin fáhtehusa vocational training, mii lea jorgaluvvon fidnooahpahussan. Norgga oahpahusláhka guoská vuođđoskuvlii, joatkkaoahpahussii ja rávisolbmuid oahpahussii. Maŋŋel go LK06 váldojuvvui atnui, de leat geavahišgoahtán doahpaga vuođđooahpahus, mii fátmmasta sihke vuođđoskuvlla ja joatkkaoahpahusa. Joatkkaoahpahus lea lágiduvvon studerenráhkkanahtti ja fidnofágalaš oahppoprográmman, ja oahpahuslágas lea sáhka joatkkaoahpahusa oahppoprográmmain. Oahpahus, oahppu ja oahpaheapmi leat synonymat, muhto dávjá geavahuvvo oahpaheapmi go lea sáhka vuođđooahpaheamis (vuođđoskuvla ja joatkkaoahpahus) ja rávisolbmuid oahpaheamis, ja oahpahus dahje oahppu sátni geavahuvvo fas go lea sáhka alitdási oahpus. Dán dieđáhusas geavahuvvo oahpahus-sátni bajitdási doaban nu ahte gokčá sihke oahpaheami, oahpu ja oahpahusa. Go geavahuvvo oahpaheapmi, de oaivvilduvvo dat oahpaheapmi mii dáhpáhuvvá vuođđoskuvllas ja joatkkaoahpahusas, ja dasa gullá sihke studerenráhkkanahtti ja fidnofágalaš oahpahus, ja rávisolbmuid oahpaheapmi. ¶
Sámi guovlu: Sámi guovlun gohčoduvvojit dat suohkanat mat gullet sámegiela hálddašanguvlui (Sámelága § 3-1). Hálddašanguvlui gullet dál dát ovcci suohkana: Kárášjohka, Guovdageaidnu, Unjárga, Porsáŋgu, Deatnu, Gáivuotna, Divttasvuotna, Loabát ja Snåase. ¶
”Sámi skuvla” lea oassi oktasaš skuvllas ja sisttisdoallá skuvlla dahje joavkku mii čuovvu Máhttolokten ¶
Sámi skuvla galgá hukset ja áimmahuššat ohppiid duogáža girjáivuođa ja dat galgá dahkkot oahppi eavttuid mielde. Sámi skuvla galgá maid láhčit dili nu ahte oahppit ožžot buorrevuođa dáfus dohkálaš oahpahusa man vuođđun lea sámegiella, sámi kultuvra ja eallindilli (LK06-S:31). ¶
Ollu sámi skuvllat leat našunála mihtuid ektui oalle unnit. Giliskuvllain leat guokte dahje eanet jahkeceahki seamma luohkás. Skuvllat leat dávjá giliservodagaid náhpečoalli, ja dain lea dehálaš doaibma sámegiela, kultuvrra ja árbedieđuid áimmahuššamis ja viidásit fievrredeamis. ¶
Sámi oahppis lea riekti oažžut oahpahusa sámegillii dahje sámegielas, sámi oahppi lea maid oahppi geasa oahpahuvvo Máhttolokten - sámi (LK06-S) oahppoplánaid mielde. Dat guoská buot sámegielaide mat geavahuvvojit Norggas; namalassii nuortalaš, - davvi, - bihtán, - julev- ja lullisámegillii. Dábálaččat namuhuvvojit almmolaš dokumeanttain dušše dat golbma giela davvi, - ¶
Čoahkkingirjji čállit: Ellen Aina Eira/Ellen Mienna  272 siidu 379 siiddus julev- ja lullisámegiella maid eanemus olbmot hupmet. Ferte earenoamážit fuomášahttit ahte go Sámediggi hábmegoahtá konkrehtalaš oahpahuspolitihkalaš doaimmaid, de dain galgá ábaida čalmmustahttit bihtán- ja nuortalašgielaid. Go dieđáhusas čállojuvvo sámegiella, de dat guoská buot sámegielaide, jus ii čujuhuvva guđege gillii earenoamážit. ¶
Sámi oahppin sáhttá viiddis ipmárdusain gohčodit buot ohppiid sámegiela hálddašanguovllus, beroškeahttá čearddalaš gullevašvuođas ja gielladuogážis. ¶
2. RÁMMAT JA DÁLÁ HÁLDDAŠEAPMI OAHPAHUSSUORGGIS ¶
2.1 Sámi skuvlla árvovuođđu ¶
Norgga vuođđoskuvla lea huksejuvvon dan vuođđoipmárdussii ahte skuvla galgá leat fágalaččat máŋggabealát. Oahpahuslága ulbmilparagráfa hukse maid dien viiddis árvovuđđui. Skuvllas galget nannet historjjálaš ja kultuvrralaš ipmárdusa ja čanastaga, oahppat máŋggakultuvrralašvuođa birra, ovddidit demokratiija ja dásseárvvu ja maiddái oahppat dieđalaš jurddašeami. Oahppit galget beassat hutkáivuođa iluin ovddidit, oahppat atnit beroštumi ja dutkanhálu. Oahppit galget maid oahppat kritihkalaččat jurddašit ja doaibmat etihkalaččat ja birra árvvusatnimiin (geahča oahpahuslága § 1-1). Lea maid vuođđoprinsihppa Norgga skuvllas ahte oahpaheapmi galgá heivehuvvot oahppi návccaide ja eavttuide (gč. oahpl. § 1-3). Norgga skuvllat, nu maiddái sámi skuvllat, galget leat vuođustuvvon árvvuide nugo dásseárvui ja galget oahppat dohkkehit ahte olbmot leat iešguđetláganat. Diet vuođđoipmárdus lea čilgejuvvon oahppoplánain, earenoamážit oppalaš oasis. ¶
Sáhttá go dasto earuhit dáru ja sámi skuvllaid árvovuođu? Sámi skuvllaid árvovuođđu lea gal álgogeahčasteamis seammalágan go dáru skuvllaid. Sámi árvvut ja sámi oahpahanfilosofiija lea oppalaččat hui čihkosis oahppoplánain, muhto oahppoplánat ja oahpahanprinsihpat galggaše speadjalastit oahpahusa sámi árvvuid. Sámi skuvladutkamiin oaidnit ahte gávdnojit ollu vejolašvuođat movt sáhttá nannet oahpahusa sámi sisdoalu, ovdamearkkadihte geavahit árbevirolaš sámi lohkanmálliid matematihkas, vai dat buorebut čatnasa kultuvrii (Ylva Jannok Nutti, 2010), ja mánáidgárddiin ja skuvllain čalmmustahttit buorebut sámi bajásgeassinárvvuid (Balto 2003 ja earát). ¶
Sámi skuvllas ja oahpahusas lea guovddáš sadji sámi servodaga ovddideamis, ja Sámediggi guorrasa daid bajitdási rávvagiidda maid sámi skuvladutkit lea buktán, mat gusket sámi skuvlla sámi sisdollui. ¶
Gažaldahkan lea movt sámepolitihkka sáhttá váikkuhit sámi mánáid, nuoraid ja rávisolbmuid oahpaheami árvovuđđui, dahje sáhttá go oppalohkái dasa váikkuhit. Sámedikki rolla otná dilis lea ahte diggi mearrida oahppoplánaid, mii sáhttit juogo ráhkadit oahppoplánaid dahje váikkuhit oahppoplánaid sisdollui maid guovddáš eiseválddit mearridit. ¶
Sámedikkis nugo sápmelaččaid álbmotválljejuvvon ásahusas lea maid sadji digaštallamiin mat gusket sámi skuvllaid árvovuođu ovddideapmái. Sámediggi báidná árvogažaldagaid fágalaš doaimmaid bokte, nugo ovdamearkkadihte oahppoplánaid mearrideamis, oahpponeavvoprošeavttaid válljemis ja politihkalaš doaimmain ¶
Sámi oahppi ja oahpaheaddji leat čađahan ollu ođastusaid. Máhttolokten - sámi oahppoplánaid váldoprinsihppa, nugo dat lea čállojuvvon sámi oahppoplakáhttii, lea ahte sámi skuvla ja oahppofidnodat galgá láhčit dili nu ahte oahppi/fidnooahppi oažžu kvalitehta dáfus buori oahpahusa, mii lea vuođđuduvvon sámegillii, sámi kultuvrii ja servodateallimii. Sámedikki ulbmil oahpahuspolitihkain lea doarjut dien vuođđojurdaga. ¶
Našunála oahpahuspolitihka váldoprinsihppa lea ahte oahppit galget dovdat oadjebasvuođa sihke skuvllas ja iežaset beaivválaš eallimis minddár. Dat guoská maid sámi skuvlii. Oahpahuslágas leat dasa čielga láidesteamit 9a. kapihttalis, mii lea ohppiid skuvlabirrasa birra.  § 9a-3 čuodjá ná: Skuvla galgá áŋgirit ja systemáhtalaččat bargat ovddidit buori psykologalaš birrasa, dakkára gos juohke oahppi ¶
Čoahkkingirjji čállit: Ellen Aina Eira/Ellen Mienna  273 siidu 379 siiddus dovdá oadjebasvuođa ja sosiálalaš gullevašvuođa. Ja daddjo vel earet eará ahte skuvllaid galgá láhčit ja jođihit nu ahte vuhtiiváldá ohppiid oadjebasvuođa, dearvvašvuođa ja oahppama. Lea skuvlajođiheaddji ovddasvástádus bearráigeahččat ahte ohppiin lea buorre fysalaš ja psykososiálalaš oahppanbiras skuvllas. Oahpahuslágas leat maid čielga láidesteamit dasa movt oahppái galgá láhčit dili ja vejolašvuođaid beassat ieš ovdánit iežas eavttuid mielde. ¶
Skuvlla ja ruovttu lagas ovttasbargu lea mielde ásaheamen oadjebas birrasa mánáide ja nuoraide. Oahppi dárbbaša dovdat dakkár searvevuhtii gullevašvuođa gos dohkkehit ja áktejit máŋggabealátvuođa, ja oadjebas identitehta duddjo oadjebas dili. Sámi oahppit galget rámiin diehtit makkár duogážii gullet. Skuvla galgá ovddidit máŋggakultuvrralaš ipmárdusa ja áimmahuššat ja nannet ohppiid identitehta ja nu váikkuhit dasa ahte oahppi oažžu buori iešdovddu ja buori dovddu iežas kultuvrii. Das lea sáhka ovdamearkkadihte das ahte dohkkehit ja áktet iežas duogáža. Orro leamen nu ahte lea juo almmolaččat dohkkehuvvon ahte sámi kultuvrra galgá beassat atnit bilkun, ja dat dagaha dorvvohisvuođa ohppiide geain lea sámi duogáš. ¶
Sámediggi lea sápmelaččaid álbmotválljejuvvon ásahus. Sámi álbmoga álbmotválljejuvvon ásahussan galgá Sámediggi jođihit doaimmas oahpahussuorggis nu ahte dat lea vuođđuduvvon sámi árvvuide ja bajitdási sámepolitihkalaš prinsihpaide mat gusket sámi iešmearrideapmái ja sápmelaččaid riikkaidgaskasaš ovttasbargui.  Mii dieid fáhtehusaid duohta sisdoallu galgá leat, dan ferte mearridit iešguđetge politihkkasuorggis ja dat ferte harmoneret politihkkasurggiid gaskka. Sámedikki bušeahttamearrádusat gusket buot Sámedikki politihkkasurggiide. Bušeahtas čilgejuvvojit sámi árvvut ná: ¶
”Sámedikki bargu nannet ja ovddidit sámi servodaga lea vuođustuvvon sámi árvvuide.  Árvvuid fáhtehusain oaivvildit dán oktavuođas guottuid ja ipmárdusaid mat leat vuođđun min vuoruhemiide ja válljemiidda, ja mat ipmirduvvojit oktasažžan sámi servodagain. Bušeahttabarggus lea áigeguovdil čalmmustahttet árvvuid nugo sámegiela ja kultuvrra, ovttadássášasvuođa ja dan ahte ákte iežas ja earáid kultuvrra, ja maiddái ovttasbarggu ja solidaritehta. ¶
Sámegiella ja kultuvra lea dat maidda Sámediggi vuođusta buot bušeahttasurggiid, leaš dal oahpahus, ealáhusat, areálahálddašeapmi dahje internašuvnnalaš bargu. Eará vuođđoárvvut sámi servodaga ovdánahttimis leat ákten, ovttasbargu ja solidaritehta.  Ákten ja ovttasbargu leat maid mearrideaddjin dasa go galgá lihkostuvvat sámegiela ja kultuvrra ovddidemiin buot oktavuođain. Ákten, ovttasbargu ja solidaritehta leat sihke árvvut ja veahkkeneavvut maiguin ovddida daid árvvuid.” ¶
Oahpaheapmi mii dáhpáhuvvá sámi birrasis, beroškeahttá das gos oahppi dahje fidnooahppi lea dahje makkár fágain oahpahuvvo, boktá álo gažaldaga ahte makkár árvvut leat vuođđun oahpahusas, ja makkár vuođđoárvvuid mánát ja nuorat galget oahppat skuvllas. Diekkár sámi vuođđoárvvut leat čadnon eatnigillii, máŋggabealátvuhtii, áktemii, oadjebasvuhtii, árbedieđuide, searvevuhtii, máŋggakultuvrralaš gelbbolašvuhtii ja dasa ahte diehtá mii boahtá dáhpáhuvvat. Dán árvolisttu, maid sáhttá gohčodit guovddáš áššin sámi oahpaheamis ja oahpahusas, sáhtášii vel guhkibun čállit. Dasa sáhtášii lasihit vel eará árvvuid mat diekkár oktavuođas leat dehálaččat. ¶
2.2 Internašunála rámmat ¶
2.2.1 Riekti oažžut oahpu – vuđolaš olmmošvuoigatvuohta ¶
Riekti oažžut oahpu lea vuđolaš olmmošvuoigatvuohta. Dat boahtá ovdan earet eará Olmmošvuoigatvuođaid máilmmijulggaštusa § 26:s, gos daddjo ahte juohkehaččas lea riekti oažžut oahpu. Dakkár eavttut go sohkabeali, návccat, osku dahje čearddalaš gullevašvuohta eai sáhte dien rievtti ráddjet. Daddjo maid ahte vuođđooahpaheapmi galgá leat nuvttá ja geatnegahttojuvvon oahppu. Lea leamaš dárbu mearridit eará riikkaidgaskasaš juridihkalaš čadni soahpamušaid daid stáhtaide mat dieid julggaštusaid leat ratifiseren dahje dohkkehan, mat čielgaseappot presiserejit maid ¶
Čoahkkingirjji čállit: Ellen Aina Eira/Ellen Mienna  274 siidu 379 siiddus ¶
Čoahkkingirjji čállit: Ellen Aina Eira/Ellen Mienna  275 siidu 379 siiddus ¶
dat duohta dilis mearkkaša ahte riekti oažžut oahpu lea olmmošvuoigatvuohta. Dat lea earet eará dahkkon ON mánáidkonvenšuvnnas, nugo dás vuolábealde oaidná. ¶
ON Váldočoahkkin lea mearridan jagiid 2003-2012 ON Alfabetiserenlogijahkin. Dien logijagi ulbmil lea oažžut eanebuid oahppat lohkat ja čállit. Alfabetiserenlogijagi leat oassi stuorát internašunála barggus oahpahus- ja ovddidansuorggis, gos okta váldonannendoaimmain lea prošeakta Education for All (Buohkaide oahppu). ON organisašuvdna UNESCO lea ožžon earenoamáš ovddasvástádussan ovttastahttit dieid nannenbargguid. Maiddái Sámediggi lea čalmmustahttán oahpahuspolitihka ja alfabetiserenprošeavttaid oassin daid doaimmaide maid mii bargat joksan dihtii meriid maid ON lea bidjan. ¶
2.2.2 ON Mánáidkonvenšuvdna ¶
ON olmmošvuoigatvuođakonvenšuvnnat suodjalit buot olbmuid, beroškeahttá agis, duogážis dahje eará iešvuođain, ja nu dat suodjalit ge mánáid ja nuoraid maid. Norga lea ratifiseren ON konvenšuvnna mii guoská mánáid vuoigatvuođaide (mánáidkonvenšuvnna) 1991:s. Mánáidkonvenšuvdna atná dan vuođđun ahte danin go mánát eai vel leat láddan fysalaččat ja vuoiŋŋalaččat, de sii dárbbašit earenoamáš suodjalusdoaimmaid ja bearráigeahču. Maiddái ON konvenšuvdna siviila ja politihkalaš vuoigatvuođaid birra (SP) sisttisdoallá 24. artihkkalis sierra mánáide guoski mearrádusaid. Mánáidkonvenšuvdna váldojuvvui láhkaásahusaide mielde olmmošvuoigatvuođalágain 2003:s ja nu dat lea ge biddjojuvvon ovddabeallái Norgga lágaid, ja vurdojuvvo ahte dat galgá vuhttot dain lágain mat Norggas leat dál. ¶
Konvenšuvdna lea huksejuvvon golmma caggai, namalassii suodjalus, doarjja ja searvan. Konvenšuvnna njeallje vuođđoprinsihpa leat ii-vealaheapmi (art. 2), mii mánnái lea buoremus (art. 3), máná riekti eallit ja beassat ovdánit (art. 6) ja máná riekti beassat searvat ja vuhtiiváldojuvvot (art. 12). Diet vuoruheapmi čuovvu mánáidlávdegotti stáhtaraporttaid njuolggadusaid. ¶
Mánáidkonvenšuvnna vuoigatvuođat speadjalastet eanas daid vuoigatvuođaid mat leat ON siviila ja politihkalaš vuoigatvuođaid konvenšuvnnas (SP) ja ON konvenšuvnnas mii válddahallá ekonomalaš, sosiála ja kultuvrralaš vuoigatvuođaid (ESK). Oahpahusa regulerejit artihkkalat 28 ja 29. Eará guoskivaš konvenšuvdnamearrádusat leat ESK artihkal 13, SP artihkal 18 nr. 4 ja Eurohpálaš olmmošvuoigatvuođakonvenšuvnna (EOK)vuosttaš lassiprotokolla artihkal 2. Mánáidkonvenšuvnna artihkal 29 válddahallá oahpahusa sisdoalu, ja artihkal 28 gieđahallá vuoigatvuođa oažžut oahpu. 28.artihkal nr 1 dadjá ahte riekti oažžut oahpu galgá dađistaga duohtandahkkojuvvot. Mearrádusa vuosttaš čuoggá mielde lea dásseárvogáibádus áibbas vealttakeahttá. ¶
Artihkkala vuosttaš lađas namuha eandalii rievtti oažžut oahpahusa. Bustáva (litra) a vuođul galgá vuođđooahpahus leat geatnegahttojuvvon ja nuvttá. Nubbe ceahkki, joatkkaoahpahus, galgá leat gávdnamis ja dasa galget buot mánát sáhttit beassat. Olahusmearrin galgá leat ahte maiddái dat oahpahus lea nuvttá mánáide. Alitdási oahpahus, galgá bustáva (litra) c mielde leat nu ahte buohkat dasa sáhttet beassat, muhto dan olaheapmi lea guđege návccaid duohken. Olbmot geat álget allaohppui, leat dábálaččat badjel 18 jagi, ja de eai leat ge šat mánáidkonvenšuvnna ipmárdusa mielde mánát. Mearrádus lea dása guoskivaš, sihke danne go ovdalaš oahpahus galgá gealbudit alit ohppui, ja maiddái danne go mearrádus bidjá direktiivvaid stáhtii goasii dadjat juo áibbas beroškeahttá vejolaš vuoigatvuođaoamasteddjiin. Mánát galget litra d mielde oažžut dieđuid ja bagadallama, ja galget ásahuvvot doaimmat mánáide geat šaddet olggobeallái oahpahusa (geahča litra e). ¶
Geahča dán oktavuođas maid art. 23 ja 1960 UNESCO-konvenšuvnna mii gieldá vealaheami oahpahusas.  Mánáidlávdegoddi lea ráhkadan oppalaš mearkkašemiid oahpahusa sisdollui, mat muhtun surggiin maid ¶
siskkistit art. 28. Geahča General Comment No. 1 The Aims of Education (CRC/GC/2001/1). ON ekonomalaš, sosiála ja kultuvrralaš vuoigatvuođaid komitea lea ráhkadan guokte guoskivaš mearkkašeami; oahpu birra ja nubbi lea doaimmashehttejuvvon olbmuid birra, geahča CESCR General Comment No. 13 1999 (E/C.12/1999/10) ja CESCR General Comment No. 5 1994 (E/1995/22). ¶
Čoahkkingirjji čállit: Ellen Aina Eira/Ellen Mienna  276 siidu 379 siiddus ¶
Mánáidkonvenšuvnna artihkal 29 lea oahpahusa ulbmila birra. Lea earenoamáš ágga mearkkašit ahte 29 b) ja c) artihkal geavaha vuođđun dan ahte mánáid oahpaheapmi galgá ovddidit olmmošvuoigatvuođaid doahttaleami ja maiddái oahpahit máná gudnijahttit iežas identitehta, giela ja árvvuid. Dasa lassin galget mánát oahppat árvvusatnit eará kultuvrraid go dan mas mánát ieža leat oassin. Viidáseappot oaidná ahte bustáva d) dadjá ahte oahpahusa ulbmil galgá leat ráhkkanahttit máná eallit friddja servodagas gos lea ráfi, gierdavašvuohta ja ustitvuohta buot olmmoššlájaid, našuvnnaid, oskkoldat joavkkuid ja eamiálbmogiidda gullevaš olbmuid gaskkas ja gos olbmuin lea ustitvuođavuoigŋa. Die lea dehálaš direktiiva Norgga ja sámi oahpahuspolitihkkii. Artihkal 30 lea gieđahallá unnitlogu álbmogiid dahje eamiálbmogiid mánáid. Mearrádusat leat buoremuddui vuođustuvvon SP 27. artihkkalii. 30. artihkal čuodjá ná: ¶
Stáhtain gos leat čearddalaš, oskkolaš dahje gielalaš unnitlogu olmmošjoavkkut dahje olbmot geat gullet muhtun eamiálbmogii, ii galgga biehttalit mánnái gii gullá diekkár unnitlogu olbmuide dahje eamiálbmogii seamma vuoigatvuođa ovttas earáiguin su čearddas eallit iežas kultuvrras, dovddastit ja čuovvut oskkus, dahje geavahit gielas. ¶
Dien mearrádusas gávdnojit máŋga individaášši mat leat váidojuvvon ON olmmošvuoigatvuođalávdegoddái ja maiddái oppalaš mearkkašeapmi. Mearrádusa sátnádeapmi lea gieldinláhkái (”shall not be denied”), muhto dan galgá, seammaládje go SP 27. artihkkala nai, ipmirdit  nu ahte dat mieđiha positiiva vuoigatvuođaid, ja geatnegahttá stáhtaid álggahit earenoamáš doaimmaid. Olmmošvuoigatvuođalávdegotti bargodábit leat maid buktán čielgasii ahte 27. artihkal suodjala maiddái ealáhusdoaimmaid. Olmmošvuoigatvuođalávdegoddi čujuha dasa lassin maid ahte kultuvra oainnusinboahtá iešguđetládje; dan oaidná maid earenoamáš eallinvugiin mat leat čadnon eanageavaheapmái. Go lea celkojuvvon ahte Vuođđolága § 110a galgá sisttisdoallat seamma go SP 27.artihkal, de sáhttá dán mearrádussii guoskivaš praksis čuvget 30.artihkkala sisdoalu čielgaseappot. ¶
Mánáidkonvenšuvnna artihkal 30 lea (seammaládje go SP art. 27) sátnáduvvon nu ahte das lea sáhka juohkehažžii sierra (individuála) vuoigatvuođain. Ii goappás ge diein mearrádusain leat unnitloguálbmot dahje eamiálbmot doaba dárkileappot čilgejuvvon. Norggas lea almmatge sihkkaris ášši dat ahte stáhta eiseválddit leat dohkkehan sápmelaččaid Norgga eamiálbmogin. Dan oaidná earet eará Stuoradiggedieđáhusas sámepolitihka birra. ¶
Mánáidkonvenšuvnna artihkal 30 sisttisdoallá individuála rievtti sámi mánáide oažžut oahpu sámegielas ja beassat áimmahuššat iežaset kultuvrra ja iežaset kultuvrralaš iešvuođa. Dat sisttisdoallá maid gulahallangeatnegasvuođaid stáhta eiseválddiide, ahte galget álggahit positiiva earenoamášdoaimmaid sámi mánáide guovlluin gos sámegiella ja kultuvra lea áitojuvvon. ¶
ON mánáidlávdegoddi lea buktán čuovvovaš ávžžuhusa, dalle go meannudii Norgga maŋemus áigodatraportta mánáidkonvenšuvnna čuovvoleami birra: ¶
”61. Lávdegoddi ávžžuha guoskivaš stáhta bargat nu bures go nagoda sihkkarastin dihtii čearddalaš unnitloguide gullevaš mánáide ja eamiálbmotjoavkkuid mánáide seamma vejolašvuođa joksat buot vuoigatvuođaid mat eará mánáin leat, dasa gullá dat ahte galget oažžut seamma buresbirgejumi, dearvvašvuođabálvalusaid ja skuvlla, ja sin galgá suodjalit ovdagáttuid, veahkaválddi ja stigmatiserema vuostá.” ¶
Geahča General Comment No. 23 (CCPR/C/21/Rev.1/Add.5)  Gč. ON olmmošvuoigatvuođalávdegotti General Comment . 23  Mánáivuoigatvuođalávdegotti viđalogigoalmmát sešuvnna ođđajagimánu 11.  - 29. beivvii 2010 loahpalaš ¶
mearkkašeamit Norgga áigodatraportii. ¶
2.2.3 ON Eamiálbmotjulggaštus 2007 ¶
Čoahkkingirjji čállit: Ellen Aina Eira/Ellen Mienna  277 siidu 379 siiddus ¶
Eamiálbmotjulggaštusa 14.artihkal nanne ahte álgoálbmogiin lea riekti ásahit ja bearráigeahččat iežaset oahppovuogádagaid, ja sis galgá maid lea riekti ásahit alcceseaset oahppoinstitušuvnnaid ja stivret daid. ON julggaštus ii leat dakkár konvenšuvdna mii rievttalaččat čatná masage, muhto dat geatnegahttá daid stáhtaid politihkalaččat mat dan leat ovddidan ja dohkkehan. ¶
Eamiálbmotjulggaštus lea earenoamáš álbmotrievttalaš oktavuođas, danin go dat sisttisdoallá sierra mearrádusaid mat celket movt julggaštusa artihkkaliid galgá čuovvolit riikka lágain.  Eamiálbmotjulggaštusa 14. artihkal čuodjá ná: ¶
Artihkal 14 ¶
Eamiálbmogiin lea vuoigatvuohta doalahit ja bearráigeahččat iežaset oahpahusvuogádagaid ja institušuvnnaid gos fállojuvvo oahppu sin iežaset gillii, dan láhkái mii heive sin kultuvrra oahppan- ja oahpahanvugiide. ¶
Eaŋkilolbmuin mat gullet eamiálbmogii, earenoamážit mánáin, lea riekti oažžut buot dásis oahpu ja buotlágan stáhtalaš oahpahusa, almmá vealakeahttá. ¶
Stáhtat galget, ovttas eamiálbmogiiguin, ásahit buresdoaibmi doaimmaid nu ahte olbmot geat gullet eamiálbmogiidda, earenoamážit mánát, maiddái sii geat ellet olggobealde iežaset báikkálaš servodagaid, ožžot vejolašvuođa oahppat iežaset kultuvrra birra ja iežaset gillii, doppe gos dat lea vejolaš. ¶
14.artihkkala vuosttaš lađas nanne ahte eamiálbmogiin leat riekti ásahit ja bearráigeahččat iežaset oahppovuogádagaid, ja sis lea maid riekti ásahit ja bearráigeahččat iežaset oahppoinstitušuvnnaid. Riekti bearráigeahččat sámi oahppoinstitušuvnnaid lea Sámedikki árvvoštallama mielde oassi das maid eamiálbmotjulggaštusa 14. artihkal gohčoda siskkáldas ja báikkálaš dilálašvuohtan maid eamiálbmogat rievtti mielde ieža galget beassat stivret. Dán mearrádusa ferte maid ipmirdit eamiálbmotjulggaštusa 3. artihkkala čuovggas. ¶
Ii oro sáhttimin dadjat ahte dál lea mis sámi iešstivrejupmi oahpahus- ja skuvlasuorggis. Seammaládje go dutkansuorggis ge, de orro álbmot oalle viidát leamen ovttaoaivilis dan áššis ahte sámi institušuvnnat galget oažžut stuorát válddi ja eanet dadjamuša sámi oahpahus- ja skuvlasuorggi ovddideamis. Váldováttisvuohta oahpahus- ja skuvlasuorggi iešmearrideami áššis lea dat go stáhtaeiseválddit ieža mearridit bearehaga rámmaeavttuid sámi oahpahussii. Earet eará lea álo nu ahte leat našuvnnalaš oahppoplánat mat adnojuvvojit vuođđun oahpahusa hábmemis, ja boađus das lea ahte sámi plánat álo fertejit heivehuvvot našuvnnalaš plánaide. ¶
Eamiálbmotjulggaštusa 14.artihkkala nuppe lađas nanne rievtti oažžut oahpu stáhta oahppoásahusain buot dásiin, ja vaikko makkár oahpu, ja dat galgá dahkkot almmá makkárge vealaheami haga. Vaikko dien mearrádusa sánit dadjet ge ahte sápmelaččain galgá seamma vuoigatvuohta oažžut oahpu go eanetloguálbmoga olbmuin, de sáhttá dan geahččat mearrádusa vuottaš lađđasa čuovggas, ja jearrat ii go oahpahus vealaheami birra gáibit maid dan ahte diekkár oahpahus galgá leat sámegillii. ¶
Goalmmát lađas geatnegahttá eiseválddiid ovttas sápmelaččaiguin, sin ovddasteaddji orgánaid bokte, ásahit doaimmaid maid bokte sápmelaččat ožžot oahppat iežaset kultuvrra ja oahpu sámegielas ja ¶
Sámediggi atná dás vuođđun dan ahte artihkal 3 lea sisdoalu dáfus seamma go riekti iešmearrideapmái, nugo ¶
dan sátnádeapmi lea seammasullasaš artihkal 1:s siviila ja politihkalaš vuoigatvuođaid konvenšuvnnas (SP) ja konvenšuvnnas mii válddahallá ekonomalaš, sosiála ja kultuvrralaš vuoigatvuođaid (ESK), ja maiddái davviriikkalaš sámekonvenšuvdnaevttohusa 3.artihkkalis sámegillii, gos dat lea vejolaš. Mearrádus gusto earenoamážit mánáide, muhto dat guoská maiddái rávisolbmuide geat ásset olggobealde iežaset ruovttuservodagaid, mii mearkkaša ahte mearrádusa sáhttá geavahit rávisolbmuid oahpahusa ektui. ¶
Lassin 14.artihkkalii lea maid 13. ja 15. artihkkaliin oahpahussuorgái guoskivaš sisdoallu. Artihkkal 13 dohkkeha sápmelaččaid rievtti beassat geavahit ja ovddidit iežaset gielalaš ja kultuvrralaš árbevieruid, ja fievrredit árbedieđuid viidáseappot, dat gohčču maid seammás stáhta eiseválddiid suodjalit dien rievtti. Artihkal 15 bidjá gáibádussan ahte buot oahpu galgá áktet; ahte galgá hui čielgasit árvvusatnit sámi kultuvrra máŋggabealátvuođa, historjjá ja árbevieruid. ¶
2.2.4 ON earenoamášdieđiheaddji James Anaya raporta sámiid birra ¶
Earenoamášdieđiheaddji James Anaya raporta eamiálbmogiid olmmošvuoigatvuođaid ja vuđolaš friddjavuođa birra lea maid oassi dan máhttovuođus maid geavahit ollislaš sámi oahpahuspolitihka hábmemis. Earenoamášdieđiheaddji čujuha raporttastis sápmelaččaid birra Norggas, Ruoŧas ja Suomas daid ollu oahpahuspolitihkalaš váttisvuođaide maid Sámedikkit searválaga fertejit čuovvolit. Dat guoská ábaida Davviriikkaid sámegielaid duođaš dillái, dat leat gažaldagat mat galget vuđoleappot suokkardallojuvvot sierra gielladieđáhusas. Raporta lea ovdanbiddjojuvvon ON Olmmošvuoigatvuođaráđđái, mii galgá čuovvolit earenoamášdieđiheaddji rávvagiid viidáseappot ON Váldočoahkkimii.  Sámediggi áigu dien barggu čuovvut našunála dásis ja maiddái Sámi parlamentáralaš ráđis. Lea maid lunddolaš oainnusindahkat eamiálbmot mánáid ja nuoraid oahpahusdili Eamiálbmogiid Máilmmikongreassas 2014:s. ¶
2.3 Davviriikkalaš ovttasbargu ja Davviriikkaid sámekonvenšuvdnaevttohus ¶
2.3.1 Riikkaidgaskasaš sámi ovttasbargu oahpahussuorggis: Sámi Parlamentáralaš Ráđđi ¶
Ollislaš oahpahuspolitihkka mearkkaša maid ahte ferte leat rájiidrasttildeaddji ovttasbargu. Sámi álbmot ássá njealji riikkas. Sámi mánát ja nuorat leat rájekeahtes olbmot dan dáfus ahte sis lea oktasaš kultuvra, nanu fuolkevuođačanastagat ja oktavuođadovdu eará sámi nuoraiguin. Nu lea earenoamážit rádjeguovlluin.  Ollislaš oahpahuspolitihkka galga nannet dien oktiigullevašvuođa. ¶
Lea dehálaš sámi mánáide ja nuoraide beassat nannet iežaset giela ja identitehta, beroškeahttá das guđe riikkas sii ásset. Oahpahuspolitihka bajemusdási jurddašeamis ferte smiehttat movt olles sámi riikkaidgaskasaš oahpahusovttasbarggu sáhttá doaimmahit. Go galgá nannet ovttasbarggu gaskal sámi gelbbolašvuođabirrasiid ja Davviriikkaid sámi servodagaid, de dat gáibida sihke oanehit áiggi ja guhkitáiggi vuollái smiehttamušaid. Ja sámi servodagas ferte maid  viidát ságastallojuvvot dan birra makkár vuođđoprinsihpaide ollislaš oahpahuspolitihka galgá hukset. Sámi servodaga siskkáldas gulahallan ja ságastallan lea seammá dehálaš go dat ahte gulahallat stáhtalaš eiseválddiiguin. ¶
Sámi mánáid ja nuoraid oktiigullevašvuođa, man vuođđun lea oktasaš kultuvra ja historjá, sáhttá máŋgga suorggis nannet nu ahte olahit vel nannosit ollessámi kultuvrralaš ja gielalaš oktiigullevašvuođa ja oktasaš identitehtadovddu sámi giellaguovlluin. Lea Sámi Parlamentáralaš Ráđđi (SPR), mii goziha davviriikkalaš ovttasbarggu sámi oahpahusáššiin. SPR ásahuvvui jagis 2000. Okta dien ráđi nannensurggiin lea bargat dan guvlui ahte hábmet oktasaš giella- ja oahpahuspolitihka. ¶
Sámi Parlamentáralaš Ráđđi mearridii 2003:s álgit árvvoštallat ahte livččii go vejolaš ráhkadit oktasaš davviriikkalaš oahppoplánabuktosa. Ášši ovddiduvvui Suoma, Norgga ja Ruoŧa sámi áššiid ovddasvástideaddji ministariidda. Dieid riikkaid ministtarčoahkkimis 2003:s, gos maiddái sámediggepresideanttat ledje mielde, mearriduvvui ahte galget bargagoahtit oktasaš sámi oahppoplánaiguin ja oahpponeavvuiguin. Mearrádusas daddjo ahte galgá hábmet oktasaš meriid dihto surggiin mat ovdanbohtet dan golmma riikka oahppoplánain. Dat dolvošii lagat davviriikkalaš ovttasbargui ovddidit oahpponeavvuid sámi ohppiide. Mearriduvvui álgit álggos sámi fágaiguin duodji ja sámegiella. ¶
Čoahkkingirjji čállit: Ellen Aina Eira/Ellen Mienna  278 siidu 379 siiddus Dan mearrádusa čuovvoleapmin, álggahii Sámi Parlamentáralaš Ráđđi čielggadanbarggu mas galge geahčadit sámi mánáid oahppandili Davviriikkain. Čielggadeami čađahii Ulla Aikio-Puoskari Suoma Sámedikkis. Ulbmil čielggademiin lei bálddastahttit davviriikkaid oahpahusdili ja kártet erohusaid mat gusket sámegielaid dillái, lágaide, veahkkeváriide, oahppoplánaide, hálddašeapmái jna. Iskkadeami loahpalaš boađus ovddiduvvui raportan Sámi Parlamentáralaš Ráđđái guovvamánus 2005. ¶
Raporta čujuha ahte riikkaid oahppoplánain leat stuora erohusa, ja dasa lassin leat erohusat mat gusket gillii stuorámus cakkit mat dagahit ahte ii sáhte nuppi riikkaid oahpponeavvuid geavahit. Danin lea ge dárbu čohkket návccaid ja bargagoahtit ráhkadit oktasaš terminologiija fágaide. Raporta čujuha maid ahte dien golmma riikkas leat hui iešguđetlágan ruhtadanortnegat mat gusket dasa movt ruhtadit oahpahusa sámegielas ja sámegillii, ja maiddái iešguđetlágan doarjjaortnegat sámegiel oahpponeavvuid ovddidanbargui. ¶
Dien čielggadeami vuođul mearridii SPR áššis 07/05 ahte SPR mihttomearri lea ahte davviriikkalaš dásis galget ráhkaduvvot oktasaš ulbmilat sámi oahpahussii, oktasaš oahppoplánat ja oahpponeavvut maid sáhttet buot dan golmma riikkas geavahit. Davviriikkaid sámeministarat ávžžuhuvvojit dien mearrádusas láhčit dilálašvuođaid nu ahte diet golbma riikka duođai nákcejit ovttasbargat sámi oahpahusain. Ministarat bivdojuvvo árvvoštallat movt lágaid sáhtášii ovttastahttit, vai šattašii vejolaš ráhkadit oktasaš davviriikkalaš oahppoplánaid ja oahpponeavvuid. Sii ávžžuhuvvo maid čielggadit makkár ekonomalaš váikkuhusat leat das go sápmelaččat ožžot iešguđetge bealde riikkarájiid oahpahusa, ja hábmet evttohusa movt praktihkalaččat diekkár oahpahusa sáhttá čađahit. ¶
Sámi Parlamentáralaš Ráđđi meannudii raportta čuovvoleami fas ođđasis 2008:s. De bivddii SPR Suoma, Ruoŧa ja Norgga sámi áššiid ovddasvástideaddji ministariid fas ođđasis čuovvolit dan barggu man ulbmil lea ráhkadit oktasaš olahanmeriid dien golmma riikka oahpahussii. SPR nannii viidáseappot ahte diet čuovvoleapmi berre dáhpáhuvvat daid láidestemiid mielde mat leat evttohuvvon Davviriikkalaš sámekonvenšuvnnas. ¶
Sámi Parlamentáralaš Ráđđi lei čállán iežas doaibmaplánii 1.11.2008 – 31.12.2010 vihtta doaimma mat gullet oahpahussii. SPR lea nammadan hálddahusdási bargojoavkku, mas buot golbma sámedikki leat mielde, ja man mandáhtta lea evttohit movt doaibmaplána jurddašuvvon doaimmaid galggašii čuovvolit. Bargojoavku galggai gárvvistit evttohusastis loahpageahčen 2010, muhto eai leat vel geargan dainna bargguin. ¶
2.3.2 Davviriikkalaš Sámekonvenšuvdnaevttohus ¶
Davviriikkalaš ekspeartajoavku mas leat áirasat maid Norgga, Ruoŧa ja Suoma stáhtat ja sámedikkit leat nammadan, gárvvistii 2005:s ovttajienalaččat davviriikkalaš sámekonvenšuvdnaevttohusa. Evttohus lea ráhkaduvvon daid álbmotrievttalaš geatnegasvuođaid vuođul mat dan golmma stáhtas leat sápmelačaid ektui, nugo eamiálbmot. Evttohuvvon davviriikkalaš sámekonvenšuvdna dohkkeha ahte sápmelaččain lea iešmearridanriekti, ja ulbmil lea ahte sápmelaččaid ovttasbargu, nugo okta álbmot, galgá geahpeduvvot davviriikkalaččat. ¶
Konvenšuvdnaevttohus lea leamaš dien golmma riikkas gulaskuddamiin 2006:s. Sámedikki dievasčoahkkin lea guláskuddancealkámušain ollislaččat dorjon konvenšuvdnaevttohusa, ja deattuhan ahte dat golbma stáhta ja sámedikkit eai galggaše šat bearehaga duohtadit evttohusa viidásit šiehtadallamiin. 2007:s gárvvistii bargojoavku raportta mas suokkardit evttohuvvon konvenšuvnna mearrádusaid našunála lágaid ja álbmotrievtti ektui. Dan bargojoavkkus ledje mielde Bargo- ja searvadahttindepartemeantta, Justisdepartemeantta, Olgoritdepartemeantta ja Sámedikki ovddasteaddjit. Bargojoavku mii lea árvvoštallan evttohusaid našunála lágaid ja álbmotrievtti ektui, lea gávnnahan ahte ii guhtege evttohus mana daid álbmotrievttalaš geatnegasvuođaid dobbeliidda maidda Norga juo lea čadnojuvvon. Mii guoská sápmelaččaid birra diehtojuohkimii, de manná evttohus veaháš olggobeallái našunála rievtti. Sámedikki mielas lea dárbu čađahit láhkabargguid mat čanaše ¶
Čoahkkingirjji čállit: Ellen Aina Eira/Ellen Mienna  279 siidu 379 siiddus dieid geatnegasvuođaid Norgga lágaide. Seammás galggašii oahpahuslága mearrádusaiguin buvttehit lagabui daid álbmotrievttalaš geatnegasvuođaid mat juo leat gustovacčat. ¶
Go Norgga, Ruoŧa ja Suoma stáhtat ja sámedikkit vuos ledje ollu jagiid digaštallan dan movt konvenšuvdnašiehtadallamat galggaše čađahuvvot, de viimmat álggahuvvo šiehtadallamat 2011:s. Norgga viđaolbmo sáttagottis leat Sámedikkis guokte ovddasteaddji. Konvenšuvdnašiehtadallamat galget čađahuvvot viđa jagis. ¶
Davviriikkalaš sámekonvenšuvdnaevttohusas leat artihkkalat 26, 28 ja 30 mat ábaida gusket oahpahussuorgái. ¶
26. artihkkalii lea evttohuvvon čuovvovaš sátnádeapmi: ¶
Sámi oahpahus Sápmelaččain geat ásset sámi guovlluin galgá leat vejolašvuohta oažžut oahpu sámegielas ja sámegillii. Oahpahus ja studerenruhtadeapmi galgá heivehuvvot sin duogážii. Diekkár oahppu galgá dahkat vejolažžan searvat joatkkaoahpahussii buot dásiin, ja seammás gokčat daid dárbbuid mat sápmelaččain leat go galget ain beassat bargat árbevirolaš sámi ealáhusain. Studerenruhtadeapmi galgá leat dakkár ahte addá vejolašvuođaid čađahit alladási sámi oahpu. ¶
Sámi mánáide ja nuoraide geat ásset olggobealde sámi guovlluid galgá lágiduvvot vejolašvuohta oažžut sámegieloahpu, ja maiddái oahpu sámegillii dađi mielde go orro govttolaš guđege guovllus. Oahpaheapmi galgá eanemus lági mielde heivehuvvot sin duogážii. ¶
Nášunála oahppoplánat galget ráhkaduvvot ovttasbarggus sámedikkiiguin ja heivehuvvot sámi mánáid ja nuoraid kultuvrralaš duogážii ja dárbbuide. ¶
Vuosttaš lađas mielddisbuktá ahte sámi guovlluid sápmelaččain lea riekti oažžut oahpahusa “sámegielas ja sámegillii” . Eiseválddiin lea ges geatnegasvuohta láhčit ja ruhtadit lohkama nu ahte heive sámiid duogážii. ¶
Nubbe lađas guoská sápmelaččaide geat ásset olggobealde dieid guovlluid. Doppe lea sápmelaččain riekti oažžut oahpahusa sámegielas ja sámegillii ”dađi mielde go orro govttolaš”. Ekspeartajoavku lea iežas mearkkašemiin čujuhan oahpahuslága mearrádusaide. Oahpahuslága njuolggadusat devdet 26.artihkkala gáibádusaid mat gusket oahpaheapmái vuođđoskuvllas. Lea eanet eahpečielggas man muddui mearrádusat joatkkaoahpahusa birra duhtadit 26. artihkkala. ¶
Bargojoavku mas leamaš mielde máŋga departemeantta ja maiddái ovddasteaddjit Sámedikkis, lea geahčadan teavstta mii lea evttohuvvon davviriikkalaš sámekonvenšuvdnan. Bargojoavkku loahppaárvvoštallamis daddjo ahte oahpahuslága mearrádusat vástidit oktii evttohusa 26. artihkkaliin, danin go 26.artihkal ii njuolga daja ahte galgá leat vuoigatvuohta oažžut sámegiel oahpu maŋŋel vuođđoskuvlaagi. ¶
Ja lohkan/studerenruhtadeapmi galgá vuosttaš lađđasa goalmmát čuoggá mielde leat dakkár ahte lea “vejolaš” čađahit alladási sámi oahpu. Dálá studerendoarjjanjuolggadusaid mielde lea vejolaš oažžut loana ja stipeandda lohkamiidda gávcci jagi, ja normerejuvvon mastergráda lohkanáigi lea vihtta jagi. Go galgá lohkat mastergráda dásis viidáseappot, de lea vejolaš oažžut loana ja stipeandda vel golbma jagi lohkamii, maid omd. sáhttá geavahit lohkat sámegiela sámegiel masterlohkama oktavuođas. ¶
Goalmmát lađas gáibida ahte našunála oahppoplánat galget ráhkaduvvot ráđđálaga Sámedikkiin, ja dat galget heivehuvvot sápmelaččaid duogážii ja dárbbuide. Oahpahuslága § 6-4 mielde lea Sámediggái delegerejuvvon váldi ráhkadit láhkaásahusa sámi kultuvrra, sámegiela ja earenoamáš ¶
Čoahkkingirjji čállit: Ellen Aina Eira/Ellen Mienna  280 siidu 379 siiddus ¶
joatkkaoahpahusfágaid oahppoplánaide. Movt §6-4 geavahuvvo, boahtá šaddat mearrideaddjin dasa ahte duhtada go dálá ortnet evttohuvvon konvenšuvnna gáibádusaid. 28. artihkkalii lea evttohuvvon čuovvovaš sátnádeapmi: ¶
Oahpahus ja diehtojuohkin sámiid birra Sámi álbmoga kultuvra ja servodateallin galgá ulbmillaš vuogi mielde ovdanboahtit oahpahusas maiddái olggobealde sámi servodaga. Diekkár oahpahus galgá earenoamážit ovddidit dieđuid sápmelaččaid dili birra nugo riikka eamálbmot. Stáhta galgá ovttasbarggus sámedikkiiguin fállat oahpu sámi kultuvrra ja servodateallima birra olbmuide geat galget bargat sámi guovlluin. ¶
Stáhta galgá ovttasbarggus sámedikkiiguin bearráigeahččat ahte almmolaččat lágiduvvo sámi kultuvrii ja servodateallimii guoskivaš diehtojuohkin. ¶
Vuosttaš lađđasa mearrádusat sisttisdollet golbma váldoelemeantta. Vuosttažettiin dan ahte sámi kultuvra galgá ovdanboahtit oahpahusas olggobealde sámi servodaga. Dasto lea mearrádusain dákkár gáibádus dien oahpahusa sisdollui; oahpahus galgá ovddidit máhtu sápmelaččaid birra eamiálbmogin. Ja goalmmát elemeanta lea ahte stáhtat geatnegahttejuvvojit fállat sámi kulturoahpu olbmuide geat galget bargat sámi guovlluin. Sullasaš mearrádus gávdno maid ILO-169 artihkkalis 31. Dat artihkal čuodjá sámegillii ná: ¶
Galget álggahuvvot diehtojuohkin doaimmat buot servodatsurggiin, ja earenoamážit dakkár olmmošjoavkkuid gaskkas main eanemusat lea njuolggo oktavuohta daid namuhuvon olbmuiguin. Dákkár doaimmat galget ásahuvvot dan várás ahte jávkadit ovdagáttuid mat sáhttet leat dieid olbmuid hárrái. Vai dieinna lihkostuvvá, de ferte sirret veahkkeváriid vai sihkkarastá ahte oahppogirjjit historjjás ja oahpponeavvut muđui addet vuoiggalaš, rievttes ja bureslágiduvvon dieđuid ja gova dieid olbmuid servodagas ja kultuvrras. ¶
Diet mearrádus nanne maid seammás ahte galgá leat geatnegasvuohta láhčit sámi kulturoahpu maiddái olggobealde árbevirolaš sámi guovlluid. ILO-169 mearrádus gal lea viidát, dat nanne miha eanet konkrehtalaš geatnegasvuođaid go daid mat davviriikkalaš sámekonvenšuvnna 28.artihkkalis leat, go ILO gáibida ahte dakkár oahppu galgá addit vuoiggalaš, rievttes ja dieđuid dáfus buori gova sámiin. Go geahččá našunála lágaid, de lea oahpahusláhka mii sisttisdoallá dása guoskivaš mearrádusaid. Vuosttaš lađđasa vuosttaš ja nuppi čuoggá sáhtášii áimmahuššat dan láhkái ahte biddjo gáibádussan ahte našuvnnalaš oahppoplánain, mat gusket buot ohppiide, galgá leat sámi sisdoallu, gč. oahpahuslága § 6-4. Sáhttá gal diehttelas maid jearrat galgá go gáibádus mii guoská sámi kulturoahpahussii, nugo namuhuvvon 28.artihkkalis, maiddái gustot vuođđooahpaheamis viidáseappot. Dat ii boađe jur njuolgut ovdan konvenšuvdnaevttohusa sátnádeamis, muhto dat lea presiserejuvvon 28.artihkkala mearkkašemiin; ahte oahppu sápmelaččaid birra, nugo eamiálbmot, berre maid leat oassi allaoahpus. Dálá lágain ii leat daddjon ahte maiddái allaoahpus galgá oahpahuvvot sámi kultuvrra birra, ja Sámedikki mielas lea dehálaš oažžut allaoahpahussii diekkár fálaldaga. Maiddái goalmmát čuoggá gáibádus; mii guoská sámi kulturoahpaheapmái olbmuide geat galget bargat sámi guovlluin, lea juoga ođas Norgga lágaid ektui ¶
28.artihkkala nubbe lađas nanne stáhtaid geatnegasvuođa bearráigeahččat ahte jođihuvvo almmolaš diehtojuohkin sápmelaččaid birra, ja ahte dat dahkko ráđđálaga sámedikkiiguin. Sullasaš gáibádusa gávdná ILO-169 artihkkalis 31, geahča mii dás ovdalis lea daddjon. Ii diet ge geatnegasvuohta lea váldojuvvon mielde Norgga riektevuogádahkii sierra láhkan. ¶
30. artihkkalii lea evttohuvvon čuovvovaš sátnádeapmi: ¶
Sámi mánát ja nuorat Sámi mánáin ja nuorain lea riekti beassat ovdánit iežaset kultuvrras ja áimmahuššat ja ovddidit iežaset sámi identitehta. ¶
Čoahkkingirjji čállit: Ellen Aina Eira/Ellen Mienna  281 siidu 379 siiddus Mearrádus nanne earenoamážit mánáid ja nuoraid vuoigatvuođa beassat ovdánit iežaset sámi kultuvrras ja áimmahuššat ja ovddidit iežaset sámi identitehta. Seamma vuoigatvuohta lea maid čállojuvvon skábmamánu 20. beaivvi 1989 ON mánáidkonvenšuvnna 30. artihkkalii. ¶
30.artihkkala sáhttá maid bálddastahttit sámekonvenšuvdnaevttohusa 24. artihkkaliin; go lea sáhka sámegielas. 24. artihkal geatnegahttá stáhtaid suodjalit, ovddidit ja viidánahttit sámegiela, ja das leat maid njuolggadusat mat gusket sámegiela geavaheapmái almmolaš oktavuođain. ¶
Mánáidkonvenšuvnna 17. artihkkalis (d) daddjo viidáseappot ahte "Soahpamušriikkat galget arvvosmahttit dieđihangaskaomiid giddet earenoamáš fuomášumi unnitlogučearddaid ja eamiálbmogiid mánáid gielalaš dárbbuide" . ¶
Davviriikkalaš sámekonvenšuvdnaevttohusa 25.artihkkal čuovvola dien, ja dan ferte bálddastahttit 30.artihkkaliin, danin go artihkal 25 geatnegahttá stáhtaeiseválddiid bearráigeahččat ahte TV ja radio ráhkadit sámi sáddagiid, ja ahte bábermediat čállet sámegillii. Dálá ođđaáigasaš servodagas lea tv – ja suohtastallanindustriija dehálaš kultur- ja identitehta gaskkusteaddji.  Danin lea ge dárbu gozihit ahte mánáide ja nuoraide gávdnojit buorit tv-, filbma- ja radioprográmmafálaldagat, ja ii unnimustá ahte gávdnojit maid interneahtas fálaldagat.  Diekkár láidesteamit sáhttet nannet ollu mánáid ja nuoraid sámi iešvuođadovddu rastá riikkarájiid, ja maiddái nannet sámegiela oktasaš giellan. ¶
Sámediggi čujuha dán oktavuođas Mánáidáittardeaddji guláskuddancealkámuššii mas lea čuovvovaš loahppaárvvoštallan: ¶
”Mánáidáittardeaddji oaivvilda ahte ON mánáidkonvenšuvdna mánáid vuoigatvuođaid birra buori muddui maid gokčá sámi mánáid ja nuoraid vuoigatvuođaid, muhto oktasaš davviriikkalaš sámekonvenšuvdna, mas mánáid vuoigatvuođat deattuhuvvojit, sáhttá vel eanet nannet mánáid identitehta. Min oaivila mielde sáhttá buoret riikkaidgaskasaš ovttasbargu leat ávkkálaš sámi mánáide ja nuoraide. De jurddašit ovddemustá daid buriid beliid maid diekkár ovttasbargu sáhttá duddjot oktasaš giela nannemis skuvllas ja olggobealde skuvlla, ja movt dat nannešii girjjálašvuođa ja fágagirjjiid ovddideami, ja ođđaáigasaš mediaid heiveheami ja buvttadeami”. ¶
Sámediggi sáhttá dien oainnu doarjut, ja oaivvilda ahte lea dehálaš hábmet hui čielga davviriikkalaš sámekonvenšuvnna mii nanne sámi mánáid ja nuoraid unnimusdási vuoigatvuođaid oahpahussii; ja mii maiddái nanne seammadássásaš oahppofálaldagaid. Almmatge ii leat doarvái dušše dohkkehit davviriikkalaš sámekonvenšuvnna artihkkaliid jus diekkár dássálasvuođa galgá olahit. Eaktun dásseárvvu olaheapmái, lea ahte Norgga oahppoeiseválddit ožžot searvadahtti ja buriid miellaguottuid sámi kultuvrii. ¶
2.4 Našunála hálddašeapmi, lágat ja našunála oahppoplánabuvttus ¶
2.4.1 Oahpahussuorggi hálddašandásit ¶
Oahpahussuorggis leat ollu ja máŋggalágan goahkat. Dat leat Stuoradiggi, Máhttodepartemeanta, Oahpahusdirektoráhtta, fylkamánnet (19), fylkasuohkanat (19), suohkanat (430), priváhta – ja stáhtalaš skuvllat ja Sámediggi; ja vel iešguđetlágan orgánat, ráđit, lávdegottit ja nammagottit fidnodagaid fágaoahpahusas. Dasa lassin lea vel skuvllaid ja váhnenfierpmádagaid váikkuhanorgána. ¶
Stuoradiggi mearrida juolludemiid ja lea láhkaaddi eiseváldi mii mearrida ráđđehusa evttohusaid mat gusket oahpahusa ulbmiliidda ja rámmaide, nu maiddái oahpahuslága. Oahpahusláhka muitala makkár fágat vuođđooahpahusas galget leat, movt vuođđoskuvla lea juhkkojuvvon ja man galle jagi vuođđooahpaheapmi galgá bistit. ¶
Čoahkkingirjji čállit: Ellen Aina Eira/Ellen Mienna  282 siidu 379 siiddus Máhttodepartemeanta lea riikka skuvllaid ja oahpahusa alimusdási hálddašanorgána. Dan ovddasvástádus lea čađahit našunála skuvlapolitihka. Oahpahusláhka addá departementii láhkavuođa man vuođul sáhttá mearridit láhkaásahusaid; omd. dan ektui man ollu oahpahusáigi oktiibuot galgá leat joatkkaoahpus, fidnoohppiide ja oahpaheaddjekandidáhtaide, ja maiddái láhkaásahusa mii guoská joatkkaoahpahusa cehkiide ja prográmmasurggiide (fálaldagaide). Departemeanttas lea maid láhkavuođđu mearridit láhkaásahuid fágaide, oahpahusa ulbmiliidda (oahppoplánaide), fágaid oahpaheami viidodahkii (fága- ja diibmojuohkimii) ja dasa movt vuođđoskuvlla ja joakkaoahpahusa oahpaheapmi galgá čađahuvvot. Departemeanta mearrida láhkaásahusaid maid mielde galgá árvvoštallat ohppiid, fidnohppiid, oahpaheaddjekandidáhtaid, privatisttaid ja hárjehallikandidáhtaid, ja láhkaásahusaid mat dadjet movt árvvoštallama váidit, láhkaásahusa eksámeniid, fága- ja sváinnadutkosiid ja vuođđoskuvlla ja joatkkaoahpahusa dokumentašuvnnaid birra. ¶
Oahpahusdirektoráhtta lea vuođđoskuvlla ja joatkkaoahpahusa etáhtta ja gullá Máhttodepartemeantta vuollái. Dát etáhtta bargá oahpponeavvuiguin, árvvoštallamiiguin (eksámeniiguin, našunála geahččalemiiguin, kártengeahččalemiiguin), analysaiguin, ovddidemiin, diehtojuohkimiin, bearráigeahččamiin ja hálddaša iešguđetlágan doarjagiid. ¶
Fylkamánniid ovddasvástádus lea raporteret, bearráigeahččat ja gozihit ahte lágat ja njuolggadusat čuvvojuvvojit, ja galget veahkkin ovddidit kvalitehta, čađahit diehtojuohkima ja bagadallama. Fylkamánnet galget maid juohkit dieđuid sámegiel gáidosisoahpu birra vuođđoskuvllas ja joatkkaoahpahusas iežaset fylkkain. Nordlándda, Romssa ja Finnmárkku fylkamánnet hálddašit diimmuid maid galget juogadit suohkaniidda/friddjaskuvllaide vuođđoskuvladásis. Skuvllat ohcet oažžut sámegieloahpu iežaset fylkka Fylkamánnes. Olggobeale Davvi-Norgga suohkanat ja friddjaskuvllat sáddejit maid ohcamuša Finnmárkku Fylkamánnii. ¶
Fylkasuohkanat ja suohkanat leat skuvllaid oamasteaddjit. Oahpahuslága mielde galgá suohkan gozihit vuoigatvuođa ahte fállojuvvo vuođđooahpahus ja earenoamášpedagogalaš veahkki. Fylkasuohkan galgá maid gozihit vuoigatvuođa oažžut joatkkaoahpahusa, ja seammaládje maid rávisolbmuidoahpu. Rektor galgá skuvlla jođihit njuolggadusaid mielde. Lágain ja oahppoplánabuktosiin lea geatnegahtti rámmat, muhto daid rámmaid siste sáhttá suohkan, skuvla ja oahpaheaddjit váikkuhit maid galgá oahpahit ja movt. ¶
Sámediggi lea oahpahuslágas ožžon válddi mii guoská oahppoplánaide, muhto dat lea hui gáržžes váldi. Liikká lea Sámediggi politihka vuolggaheaddji, iežas autonomiija olis, ja maiddái oahppoplánabarggu ja konsultašuvdnašiehtadusa bokte. Sámedikkis leat maid lágas mearriduvvon doaimmat oahppoplánabarggus ja eará hálddašanbarggut maid juolludeaddji eiseválddit earet eará čatnet oahpponeavvuid ráhkadeapmái. Sámedikkis lea maid nuoraidpolitihkalaš lávdegoddi (SNPL) mii bargá nuoraidpolitihkalaš bargguiguin, ja mii leat vásihan ahte ollu dán lávdegotti bargguin leat ge oahpahussii gullevaš áššit. SNPL dahká iešheanalaččat mearrádusaid, ii ge leat čadnon dasa makkár vuđđui Sámediggeráđđi lea iežas politihka vuođustan. ¶
Orgána mii lea čadnon fidnodagaid fidnooahpaheapmái lea earet eará Fidnooahpu ja ovcci fágaráđi ovttasbargoráđđi. Diet ovcci fágaráđi lea Máhttodepartemeantta ja Oahpahusdirektoráhta ráđđeaddi orgána ja maiddái bargosajiid ja oahpahuseiseválddiid ovttasbargoráđđi. Dasa lassin leat fylkkain fidnooahpponammagottit ja fága- ja sváinnasdutkosa váiddanammagottit, maid departemeanta nammada. ¶
Skuvllaid ja vánhenfierpmádagaid váikkuhanorgána  Juohke vuođđo- ja joatkkaskuvllas galgá leat ovttasbargolávdegoddi, skuvlabiraslávdegoddi, ohppiidráđđi ja váhnenráđđi. Dasa lassin galgá leat juohke vuođđoskuvllas váhnenráđđi ja váhnenlávdegoddi maid Gonagas Stáhtaráđis nammada. Joatkkaoahpahusa ohppiid ovddasteddjiin lea čoahkkin- ja sániváldinriekti fylkasuohkanii gullevaš nammagottiin. ¶
Čoahkkingirjji čállit: Ellen Aina Eira/Ellen Mienna  283 siidu 379 siiddus Sámi váhnemat leat organiseren sámi váhnenfierpmádaga. Fierpmádagas leat báikkálaš searvvit ja dan ulbmil lea leahket váikkuheaddjin politihkalaš bargguin, sihke báikkálaččat ja riikka dásis. Muhto sámi váhnenfierpmádatbargu lea máŋgga suorggis áibbas bisánan danin go váilot olmmošlaš ja ekonomalaš veahkkevárit. ¶
Sámi allaskuvllas lea Sámedikki 5- jagáš rávisolbmuidoahppoprošeavttas dakkár doaibma ahte galgá láhčit rávisolbmuidoahpu našunála dásis. Lassin Sámi allaskuvlii leat maid eará ovttasbargit rávisolbmuidoahpahusas, nugo sámi oahppolihtut ja fylkamánnet. Maiddái Sámi giellaguovddážiin, museain ja eará institušuvnnain lea doaibma rávisolbmuidoahpaheamis, ovttasbargin ja kursafálaldagaid ovddideaddjin. ¶
2.4.2 Sámelahka, oahpahusláhka ja dasa guoskivaš oahppoplánabuvttus ¶
Oahpahuslága 6.kapihtal sisttisdoallá sámi vuođđoskuvlla (§ 6-2) ja joatkkaskuvlla (§ 6-3) oahpahusa birra mearrádusaid. Sámegielain oaivvilduvvo davvi-, lulli- ja julevsámegiella. Oahppis lea ge dasto lágas mearriduvvon individuála riekti oažžut oahpu sámegielfágas sihke mánáiddásis, nuoraiddásis ja joatkkaskuvllas, gos dal de ain oroš dán riikkas. Oahppit válljejit ieža dien golmma sámegiela gaskkas go vállejit sámegieloahpu. Dál njuolggadusat leat váilevaččat dan dáfus ahte dain ii daddjojuvvo čielgasit man viidát sámi ohppiin lea vuoigatvuohta oažžut oahpu bihtánsámegillii ja nuortalašgillii. ¶
Oahpahuslága § 6-2:as daddjo ahte sámi guovllus, lea vuođđoskuvlaagi ohppiin vuoigatvuohta oažžut oahpu sámegielas ja sámegillii. Dainna oaivvilduvvo ahte sis lea vuoigatvuohta oažžut oahpu sámegillii maiddái eará fágain, čielgaseappot dadjat; ahte oahpahuvvo sámegillii. ¶
Sámelága§ 3-8 válddahallá vuoigatvuođa oahppat sámegiela. Muhto das gal lea sáhka veaháš eará áššis go dain vuoigatvuođain mat čuvvot oahpahuslága. Dát mearrádus guoská sidjiide geaidda eará njuolggadusat eai atte vuoigatvuođa oažžut sámegieloahpahusa agi, ássanguovllu jna, geažil. Vuoigatvuohta dán paragráfa mielde guoská buohkaide, sihke sápmelaččaide ja earáide. Vuoigatvuohta sisttisdoallá ahte juohkehaš galgá sáhttit gáibidit oažžut heivvolaš oahpu sámegielas, maiddái rávisolbmooahpahussan. ¶
Olggobealde sámegiela hálddašanguovllu lea sápmelaččain vuoigatvuohta oažžut oahpahusa sámegielas ja sámegillii jus unnimustá 10 oahppi dan hálidit, ja nu guhká go dan jovkui báhcet 6 oahppi. Suohkan sáhttá mearridit dihto skuvlii oahpahusa dahje ahte dakkár oahpahus sáhttá addot máŋgga skuvllas suohkanis. Lea suohkan mii mearrida guhte skuvla diekkár oahppofálaldaga galgá lágidit. Skuvlla oamasteaddjis lea bajemusdási ovddasvástádus bearráigeahččat ožžot go oahppit sámegielaoahpu maid sis lea vuoigatvuohta oažžut. ¶
Oahpahuslága § 6-3 guoská joatkkaoahpahusa ohppiide. Sámi ohppiin lea juohkehažžii guoski (individuála) riekti oažžut oahpu sámegielas joatkkaskuvllas. Joatkkaoahpahusa dáfus sáhttá departemeanta addit láhkaásahusa mii gohčču vissis skuvllaid láhčit oahpu sámegielas dahje sámegillii dahje ahte galgá addit oahpu dihto eará sámi fágain. Oahpahuslága § 7-1 láhkaásahusa vuođul lea ohppiin riekti oažžut eará vejolaš lági mielde oahpu jus skuvlla iežas oahpaheaddjit eai sáhte dan oahpu fállat. Dábálaččat lea diet vejolaš earalágan oahpahus gáidosisoahpaheapmi, intensiivaoahpaheapmi dahje goađástallanskuvla. ¶
Vuođđoskuvllat ja joatkkaskuvllat miehtá Norgga leat oahpahuslága § 6-4 vuođul geatnegahttojuvvon oahpahit sámi álbmoga, sámegiela, kultuvrra ja servodateallima birra. ¶
Friddjaskuvllaid ohppiin ii leat makkárge vuoigatvuohta oažžut sámegieloahpu. Friddjaskuvllaid sámi oahppit fertejit earenoamážit ohcat oažžut sámegieloahpu. Lea skuvlla duohken áigu go fállat sámegieloahpahusa iežas ohppiide. ¶
Čoahkkingirjji čállit: Ellen Aina Eira/Ellen Mienna  284 siidu 379 siiddus Máhttolokten lea vuođđoskuvlla ja joatkkaoahpahusa ođđa ođastus. Ođastusa ulbmil lea rievdadit skuvlla sisdoalu, vuogádaga ja organiserema vuosttaš ceahki rájes vuođđoskuvllas gitta maŋemus ceahkkái joatkkaoahpahusas. ¶
Leat guokte oahppoplánabuktosa mat leat anus:  a) Máhttolokten (LK06) oahppoplánabuvttus ¶
á) Máhttolokten– sámi (LK06-S) oahppoplánabuvttus ¶
Máhttolokten-sámi oahppoplánabuvttus sisttisdoallá a) oahppoplánaid sámegiel fágii, á) earenoamáš sámi fágaid oahppoplánaid joatkkaskuvlla várás ja b) oahppoplánaid fágaide maidda leat ráhkaduvvon parallealla seammadássásaš sámi oahppoplánat vuođđoskuvlii, čađačuovvu fágaide, ja joatkkaoahpahusa oktasaš fágaide ja prográmmafágaide. Joatkkaskuvlla earenoamáš sámi fágat leat earet eará sámi historjá- ja servodatoahppu, mat gullet studerenráhkkanahtti oahppoprográmmii, ja boazodoallu ja duodji, mat gullet fidnofágalaš oahppoprográmmii, main lea oahpaheapmi skuvllas ja fidnodagain. ¶
Máhttolokten – sámi oahppoplánabuvttus sisttisdoallá earet eará oahppoplánaid fágaide sámegiella vuosttašgiellan, dárogiella ohppiide geain lea sámegiella vuosttašgiellan, sámegiella nubbingiellan ja sámegiela čiekŋudahttinfágan. Oahppit geat ožžot sámegieloahpu olggobealde sámi guovllu čuvvot sámegiel fága- ja diibmojuohkima, ja sii čuvvot Máhttolokten-sámi oahppoplánaid sámegiel ja dárogiel fágain, muhto sii eai oaččo oahpahusa sámi oahppoplánaid mielde eará fágain. ¶
2.4.3 Rávisolbmuidoahpahus ¶
Mii guoská rávisolbmuid oahpporiektái, de dadjá oahpahuslága § 4A-1 ahte rávisolbmuin lea vuoigatvuohta oažžut heivehuvvon vuođđoskuvlaoahpaheami. Rávisolbmuin geain lea riekti oažžut vuođđoskuvlaoahpaheami, lea maid riekti oažžut veahki kártet iežaset oahppandárbbuid, ja sis lea maid riekti oažžut oahpu heivehuvvot iežaset gelbbolašvuhtii ja dan ovdáneami mielde mii heive. Ii gáibiduvvo ahte rávisolbmot galget čađahit visot oahpu ovtta fágas. ¶
Dasa lassin lea rávisolbmuin oahpahuslága § 4A-3 vuođul riekti oažžut joatkkaoahpu dan jagi rájes go devdet 25 jagi. Vuoigatvuohta beassat joatkkaohppui guoská sidjiide geat leat čađahan vuođđoskuvlla dahje sullasaš oahpu, ja geat ovdal eai leat ollasii čađahan joatkkaoahpahusa. Rávisolbmot geat čuvvot joatkkaoahpu, galget dábálaččat čuovvut oahppoplánaid mat leat biddjojuvvon. ¶
Oahpahuslága § 4A-4 geatnegahttá suohkaniid ja fylkasuohkaniid bearráigeahččat ahte vuođđooahpahus ja joatkkaoahpahus lágiduvvo rávisolbmuide, ja dan geatnegasvuođa deavdimii sáhttet geavahit oahppolihtuid, dohkkehuvvon neahttaskuvllaid ja eará ásahusaid mat fállet vuođđooahpu ja joatkkaoahpu. Rávisolbmuin geain lea vuoigatvuohta oažžut joatkkaoahpu, lea maid vuoigatvuohta oažžut soapmasa árvvoštallat iežaset reálagelbbolašvuođa ja sis lea riekti oažžut gelbbolašvuođaduođaštusa. Gelbbolašvuođaduođaštusa galgá fylkasuohkan addit. ¶
Sámi servodagas lea stuora dárbu fállat rávisolbmuide oahpu, sihke vuođđoskuvla- ja joatkkaoahpahusdásis. Sámedikki áŋgiruššan nannet rávisolbmuidoahpaheami namuhuvvo oanehaččat dás vuolábealde. Eará bealli rávisolbmuidoahpaheamis mii lea hui earenoamáš sámi váttisvuohta, lea ahte ain leat ollu boarrasit sápmelačča geain oalát váilu vuođđooahppu ja geain váilu vuođđumáhttu lohkamis ja čállimis. Dat mearkkaša ahte analfabetisma lea muhtun sámi guovlluin servodatváttisvuohta. ¶
Čoahkkingirjji čállit: Ellen Aina Eira/Ellen Mienna  285 siidu 379 siiddus ¶
2.5 Sámedikki politihkalaš stivrendokumeanttat ¶
2.5.1 Sámediggeráđi politihkalaš geađgejuolgi ¶
Sámediggeráđđi lea iežas politihkalaš geađgejuolggis 2009 – 2013 áigodahkii vuođđudan iežas oahpahuspolitihka čuovvovaš sániiguin: ¶
Máhttu ja gelbbolašvuohta lea juohke servodaga vuođđu. Danne ferte oktilaččat ovddidit sámi gelbbolašvuođa ja doarvái oahpponeavvuid vai sáhttá sámi servodaga dárbbuid ollašuhttit. Mii áigut árjjalaččat searvat ovttasbargui guoskevaš eiseválddiiguin vái sámi mánáide ja nuoraide láhččojuvvojit vejolašvuođat oahppamii. Mii áigut duddjot oahppovuogádaga mii addá buot sámi mánáide, nuoraide ja rávisolbmuide oahppanarenaid gos giella ja kultuvra ovddiduvvo viidáseappot. ¶
Sámediggedieđáhus galgá konkretiseret ráđi politihkalaš geađgejuolggi bajitdási ulbmiliid. ¶
2.5.2 Sámedikki bušeahtta ¶
Sámedikki bušeahtta lea váldorámma dikki doaimmaide. Jahkásaš bušeahtain mearrida Sámediggi ulbmiliid, strategiijaid ja vuoruhemiid.  Sámedikki váldoulbmil oahpahusain lea guhká leamaš bissovaš, ja lea dat ahte sámi álbmogis galgá leat máhttu, gelbbolašvuohta ja gálggat mat gáibiduvvojit go galgá ovddidit sámi servodagaid. ¶
Oasseulbmil lea ahte sámi mánáin ja nuorain lea nanu iešvuođadovdu ja čanastat sámegillii, kultuvrii ja servodateallimii, ja ahte sámi álbmogis lea duohta riekti oažžut buori oahpahusa sámegielas ja sámegillii. Sámedikki bušeahtta sáhttá maid adnot dasa oččodit eanebuid váldit fágareivve duojis, dakko bokte ahte juolluduvvo bálkádoarjja oahppofidnodagaide ja stipeanda duojárohppiide. ¶
Lea Máhttodepartemeanta mii juolluda dieid doarjagiid. Doarjagat juolluduvvojit rámmapoastan, maid Sámediggi ieš stivre. Muhto departemeanta lea gal bidjan láidestemiid dasa movt dáhttot ahte ruđat galggaše geavahuvvot. Dat dagaha ahte Sámediggi ii beasa áibbas iežas oaivila mielde ovddidit politihka oahpahussuorggis. ¶
2.5.3 Ovttasbargošiehtadusat fylkasuohkaniiguin ¶
Sámediggi lea ásahan ovttasbargošiehtadusaid sámi guovlluid fylkasuohkaniiguin, mat maiddái gusket oahpahuspolitihkkii. Šiehtadusaid bajemusdási ulbmil lea nannet ja oainnusindahkat sámi kultuvrra, giela ja servodateallima. Ovttasbargošiehtadusas válddahallet oahpahusgažaldagaid ja geatnegahttet searválaga ovttasbargat joatkkaoahpahussuorggis. Sáhttá ovdamearkan namuhit 15.artihkkala ovttasbargošiehtadusas mii lea ráhkaduvvon Finnmárkku fylkasuohkaniin; mas daddjo ahte goappešat šiehtadusbealálaččat áiguba bargat dan badjelii ahte fylkka joatkkaskuvllat láhčet oahpu sámegielfágain ja dat guoská maid fágaid sámi sisdollui. ¶
Viđat artihkal šiehtadusas mii lea ráhkaduvvon Romssa fylkasuohkaniin lea mihá dárkileabbo go Finnmárkku šiehtadus, das daddjo earet eará ahte šiehtadusbealálaččat áiguba bargat dan badjelii ahte joatkkaskuvllain Romssa fylkkas galgá oahpahus lágiduvvot Máhttolokten – sámi oahppoplánaid mielde, ja ahte fylkasuohkan áigu álggahit dihto prográmmafágaid. Viđat artihkal sisttisdoallá maid doaimmaid nugo ohppiid hospiterema ja ohppiid lonohallama sámi guovlluin. Buot ohppiide joatkkaskuvladásis Finnmárkkus ja Romssas galgá šiehtadusaid mielde fállojuvvot sámegieloahppu. Ovttasbargošiehtadusa bealálaččat galget láhčit dili nu ahte sáhttá oččodit ohppiid duodjefágii ja fállat oahpu fidnodagain. Viidáseappot leat šiehtadusat dan birra movt galgá áŋgiruššat oažžut oahpaheddjiid ja loktet oahpaheddjiid sámegielfágaide guoskivaš gelbbolašvuođa joatkkaskuvllas, ja gelbbolašvuođa mii guoská fágaid sámi sisdollui. Leat maid sierra čuoggat Máhttolokten-sámi diehtojuohkima birra ja sámi oahpahusa prinsihpaid birra. Šiehtadus mii lea dahkkon Finnmárkku ¶
Geahča Finnmárkku fylkasuohkana ja Sámedikki ovttasbargošiehtadusa, beaiváduvvon 23.11.2007  Geahča Romssa fylkasuohkana ja Sámedikki ovttasbargošiehtadusa, geassemánu 28.beaivvi 2007 ¶
Čoahkkingirjji čállit: Ellen Aina Eira/Ellen Mienna  286 siidu 379 siiddus ¶
Čoahkkingirjji čállit: Ellen Aina Eira/Ellen Mienna  287 siidu 379 siiddus ¶
fylkasuohkaniin geatnegahttá bealálaččaid doallat jahkásaš čoahkkimiid Máhttolokten-sámi oahpaheami birra, ja movt ovttasbargošiehtadusa galgá čuovvolit. Ovttasbargošiehtadus mii Romssain lea dahkkon, sisttisdoallá máŋga oahpponeavvokárten doaimma ja doaimma mat gusket rávisolbmuidoahpaheapmái. Åarjelsaemieh ovttasbargošiehtadussii lea hábmejuvvon sierra strategiija dasa movt sihkkarastit heivvolaš sámi oahppofálaldagaid ovdaskuvla-, vuođđoskuvla- ja joatkkaoahpahusdásis, ja maiddái heivvolaš alitdási oahpu, ja ahte ferte sihkkarastit stáhtajuolludemiid suohkaniidda ja fylkkaide vai dat sáhttet ollašuhttit Máhttolokten-sámi áigumušaid. ¶
Buot ovttasbargošiehtadusaid ulbmilin lea nannet gaskaneasdiehtojuohkima, veahkehit bagadallamiin ja vuoruhit guoskivaš skuvlafágalaš čoahkkinoasálastima. Šiehtadus galgá maid nannet sámi kulturgaskkusteami ja kulturipmárdusa fylkka skuvllain. ¶
Sámediggepresideantta ja guđege fylkka fylkasátnejođiheddjiid jahkásaš čoahkkimiin galget geahčadit movt ovttasbargošiehtadus lea doaibman ja ja makkár doaimmaid ferte čuovvolit. Dasa lassin dollet hálddahusaid jođiheaddjit oktasaščoahkkimiid gos maid geahčadit fylkasuohkaniid šiehtadusaid ja movt daid galgá čuovvolit. Sámedikki mielas lea hui dehálaš bures gulahallat fylkasuohkaniiguin, maiddái oahpahusáššiin, muhto diet gulahallan sáhttá šaddat váttis danin go ovttasbargošiehtadusain lea nu iešguđetlágan iešvuohta. Šiehtadus Romssa fylkasuohkaniin lea hui dárkil, muhto eará fylkasuohkaniid šiehtadusat leat hui oppalaččat hábmejuvvon. Oažžu ge jearrat ii go boahtteáiggis berreše maiddái fylkamánniid váldit mielde šiehtadussii, geain beaivválaččat lea stuora ovddasvástádus sámegieloahpahusa oktavuođas. Jus lea jurdda árvvoštallat ovttasbargošiehtadusaid, de berre dien maid guorahallat dárkileappot. ¶
3. POLITIHKALAŠ HÁSTALUSAT OAHPAHUSSUORGGIS ¶
3.1 Sámi skuvla: Koloniseremis eret gelbbolašvuohtaloktemii ¶
Sámi skuvlahistorjjá duogážis leat sámi skuvladutkit čielggadan movt sámi skuvla dađistaga lea koloniseremis luovvanan, mii mearkkaša movt skuvlla ja oahpponeavvuid ráhkadeami leat huksegoahtán sámi árvvuide, sámi bajásgeassinmállii ja norpmaide mat leat guovddážis sámi bearaš- ja servodateallimis. Sámi skuvlla sisdoalu leat maid moaitán; ahte dat beare unnán speadjalastá sámi árvvuid. Ođđa duktamiin čuoččuhuvvo ahte sámi skuvlla sámivuohta dávjá lea dušše dan sámi namma, duohtavuođas lea unnán mii earuha dáru skuvlla sámi skuvllas. Lea hui ollu skuvlaoamasteaddji, rektora ja oahpaheddjiid duohken mearridit makkár oahpahanvugiid ja metodaid geavahit, ja makkár osiid deattuhit lohkanmearreplánas. ¶
Sámediggi oaidná dárbbu giddet fuomášumi dieid gažaldagaide maiddái politihkalaš digaštallamiin gos lea sáhka sámi oahpahuspolitihkas. Sámi skuvla galgá leat buorre skuvla, sihke kvalitehta dáfus, pedagogalaččat ja soisiálalaččat. Sámedikki rolla mii guoská oahpahusa sisdollui ja vuođustussii, lea ahte Sámediggi lea mielde mearrideamen eavttuid oahppoplánaide. Oahppoplánat galget váikkuhit dasa ahte oahppit eai dušše oahpa sámegiela, muhto ahte oahpahus lágiduvvo sámi geahččanguovllus, nu ahte oainnusindahká sámi árvvuid ja oahpahanmálliid. Sámedikki ovddasvástádus lea gozihit ahte gávdnojit oahpponeavvut mat galget leat veahkkeneavvun movttiidahttit mánáid, nuoraid ja rávisolbmuid oahppat. ¶
Sámi skuvla lea nuppastuvvamin. Dat lea boađus das go sámi servodat dađistaga geahččala ođđasis hukset ja ovddeštit iežas árbevirolaš servodatinstitušuvnnaid, iežaset gielaid ja sosiála norpmaid. Skuvla speadjalastá servodaga mas dat lea, ja sámi skuvllas vuhtto gal ain ahte ii leat nu beare guhkes áigi gollan dan rájes lei gielddus hupmat sámegiela skuvllas. Sámi oahpaheaddjit geat ovdalaš áiggi bággehalle oahpahit sámegiel mánáid dárogillii, ja geat eai ožžon lobi diktit sámi mánáid hupmat ¶
Geahča lullisámiguovllu ja Sámedikki ovttasbargošiehtadusa, divoduvvon 2010-2013. Ovttasbarggu ¶
bealálaččat leat Norgga Sámediggi, Nordlándda fylkasuohkan, Davvi-Trøndelága fylkasuohkan, Lulli-Trøndelága fylkasuohkan ja Hedmárkku fylkasuohkan. ¶
eatnigielasat skuvllas, ellet ain ja sii muitalit oamedovddubákčasiid ja morraša birra go leat nie geavahuvvon gaskaoapmin dáruiduhttinpolitihkas. Lea áddjás bargu divodit ja ovddidit juoidá maid stáhta hui earenoamáš áŋgiris dáruiduhttinpolitihkain lea njeaidán. Go digaštallá sámi oahpahuspolitihka, de ii sáhte vajáldahttit makkár historjaguoddit sámi váhnemat, áhkut ja ádját ja máttarváhnemat leat. Sin historjá lea dehálaš duođaštussan dasa ahte juohke assimilerenpolitihka vearrámus bealli lea dat mii čuohcá bajásšaddi buolvvaid vejolašvuhtii oahppat iežaset eatnigiela.. Dáruiduhttinpolitihka áiggi billistemiid oaidná ain otná servodagas. Leat hui ollu sápmelaččat geat eai máhte iežaset eatnigiela, ja eai ge leat sáhttán dan oahpahit mánáidasas. Ollu mánát geaid váhnemat leat massán eatnigielas, eai leat oahppan sámegiela, ja sii šaddet dávjá váttis dillái go sin iežaset mánát ohppet sámegiela ja hálidit hupmat ja geavahit sámegiela ruovttus. ¶
Maiddái sápmelaččat, geat eai massán eatnigielas, leat gillán dáruiduhttima geažil. Váilevaš skuvlavázzin ja oahpahus dagahii ahte sii ožžo hui heajos gova skuvllas; ahte dat lei dakkár báiki gos šattai ballat ja gos sin kultuvra ja giella ii dohkkehuvvon. Dáruiduhttinpolitihka bohtosa doarggástusaid oaidná maid guovlluin mat gohčoduvvojit sámi guovddášguovlun, nugo Guovdageainnus ja Kárášjogas, gos ollu vuoras sápmelaččat eai máhte čállit ja lohkat iežaset eatnigiela. Dat leat nu stuora hástalusat maid Sámediggi nugo institušuvdna ii lea nagodan gieđahallagoahtit ja čoavdit. ¶
Sámediggi oaivvilda ahte lea riekta čalmmustahttit daid issoras váikkuhusaid maid diekkár billisteaddji politihkka lea dagahan sápmelaččaide go geahččá oahpahussii. Ii soaitte beare lunddolaš smiehttat; ahte sivvan dasa manne muhtun mánná gii oahppá sámegiela sámi mánáidgárddis Álttás, ii gulahala iežas váhnemiiguin ruovttus iežas eatnigillii, lea ahte máná máttarváhnemat eai beassan hupmat sámegiela dalle go sii ledje mánát. Sámi mánát guddet ain dáruiduhttinpolitihka árbbi. Lea stáhta ovddasvástádus doarjut daid mánáid, vai sámegiella fas šaddá ruovttugiellan buot sápmelaččaide geat hálidit dan. Lea earenoamáš dehálaš dán ášši čanastit mánáidkonvenšuvnna 29.artihkkalii ja gáibádussii ahte buot mánát galget árvvusatnit nuppiid duogáža, historjjá, sihke buriid ja heajut osiid historjjás. Ođđaáigasaš sámi oahpahuspolitihkka galggašii máŋgga dáfus doaibmat juste nuppeláhkái, namalassii divvut dan maid dološ Norgga dáruiduhttinpolitihkka lea billistan. ¶
3.2 Álbmoga birra dieđut: Olmmošlogu ovdáneapmi sámi ássanguovlluin ¶
Lea čielga čanastat gaskal sámi guovlluid olmmošlogu ovdáneami ja skuvladilálašvuođa ja skuvlafálaldagaid. Tabeallas dás vuolábealde oaidná olmmošlogu ovdáneami olles riikkas, dain golmma davimus fylkkain ja sámi guovllus. Sámi guovlluin oaivvildit dás dan 22 suohkana mat gullet Sámedikki ealáhusaid váikkuhangaskaomiid doaibmaguvlui (STN-guovlu). Stuora suohkanat nugo Mátta-Várjjat, Áltá, Romsa ja Narviika, main oassi suohkanis lea mielde váikkuhanguovllus, eai leat váldojuvvon mielde dán analysii. Dien láhkái čájeha tabealla olmmošlogu ovdáneami árbevirolaš sámi ássanguovlluin davvin, ja maiddái oktiibuot golmma davimus fylkkas. ¶
Govus 1: Olmmošlogu ovdáneapmi, ordnejuvvon nu ahte 1997 dássi =100. Telemarksforskning 2011 ¶
Oppalaččat Norggas lassánii olmmošlohku 1987 rájes 2010 rádjái, muhto sámi suohkaniin (STNguovllus) njiejai olmmošlohku hui garrasit seamma áigodagas. Sivvan njiedjamii lea sihke dat ahte riegádedje unnán mánát ja maiddái eretfárren guovllus. Sámi guovllus lea olmmošlohku njiedjan miha eanet go buot golmma davimus fylkkas. Romssas lea olmmošlohku lassánan 1997 rájes, ja Nordlánddas ja Finnmárkkus lea maŋemus jagiid njiedjan rievdan lassáneapmin. Sámi guovllus gal olmmošlohku ain njiedjá. ¶
Čoahkkingirjji čállit: Ellen Aina Eira/Ellen Mienna  288 siidu 379 siiddus Leat eanas nuorat geat fárrejit eret, ja dat boahtá áiggi mielde dagahit vel stuorát olmmošlogunjiedjama sámi guovlluin. Dat geat sámi guovlluin vulget, fárrejit dávjá gávpotguovlluide. ¶
Guovtti suohkanis, Kárášjogas ja Guovdageainnus lea earalágan dilli, go doppe lassána olmmošlohku dán áigodagas.Lassin dasa go olmmošlohku sámi guovlluin njiedjá, boahtá vel dat ahte dohko báhcet eanet vuorrasit olbmot. Dat gal ii dáhpáhuva dušše sámi guovlluin, muhto maiddái olles riikkas muđui. Muhto dat mii lea sámi guovlluid dovdomearka, lea ahte vuollel 30- jahkásaččaid lohku álbmogis njiedjá miha johtileappot go riikkas muđui. Dat dilli mielddisbuktá stuora hástalusaid sámi skuvlii, sihke árbevirolaš ássanguovlluin ja maiddái gávpotlagas guovlluin. ¶
3.3 Oahppit geain lea sámegiella vuođđoskuvlla ja joatkkaoahpahusa fágasuorggis ¶
Vuođđoskuvlla diehtojuohkindoaibma interneahtas (GSI) ráhkada juohke jagi statistihka mas oaidná man ollu oahppit válljejit sámegiela vuosttaš- dahje nubbingiellan vuođđoskuvllas. Raporttas Sámi logut muitalit 1-3 leat diet logut ovdanbiddjojuvvon ja analyserejuvvon. Oahpahusdieđáhus lea viežžan statistihkkadieđuid ja mearkkašemiid diein raporttain ja vuođđoskuvlla diehtojuohkindoaimmas interneahtas. ¶
Vuođđoskuvlla sámegielfága ohppiidlohku lea mearrideaddjin dasa man ollu sámegiella boahtá geavahuvvot boahtteáiggis sihke čállingiellan ja hupmangiellan. Ohppiidlogu nuppástuvvan sáhttá muitalit veaháš dan birra man bures skuvla lea lihkostuvvan fállat ohppiide oahpu sámegielas, ja man bures lea nagodan váldit mielde sámegiela ja kultuvrra iežas plánaide. ¶
Tabealla 2 Vuođđoskuvlaohppiid lohku geain lei sámegiella fágan 1990/91 rájes 2005/06 rádjái Jahki 1990/91   1993/94 1995/96 1997/98 2005/06 Ohppiidlohku  1214 ¶
Čoahkkingirjji čállit: Ellen Aina Eira/Ellen Mienna  289 siidu 379 siiddus ¶
Tabealla 3 Vuođđoskuvlaohppiid lohku geain lei sámegiella fágan 2005/06 rájes 2010/11 rádjái  2005/06 2006/07 2007/08 2008/09 2009/10 2010/11 Oktiibuot       Davvisámegiella  2844      Julevsámegiella  88      Lullisámegiella ¶
Ohppiidlohku vuođđoskuvllas geain lei sámegiella fágan, lassánii duppalit áigodagas 1991/92 gitta 2007/08 rádjái. Sihke vuosttaš- ja nubbingiellaohppiid lohku ja buot sámegielaid lohku lassánii dien áigodagas. Skuvlajagis 2005/06 lei 3055 vuođđoskuvlaoahppis Norggas sámegiella fágasuorggis. ¶
Vuođđoskuvlaohppiid lohku geain lea sámegiella fágasuorggis, lea njiedjan juohke jagi dan rájes Máhttolokten – sámi váldojuvvui atnui 2006:s. Ovdal dien áiggi lassánii ohppiidlohku juohke jagi. Oktiibuot lea ohppiidlohku njiedjan 810 ohppiin buoremus jagi rájes mii lei 2005/06. ¶
Davvesámegiel ja lullisámegiel ohppiidlohku lea njiedjan sullii seamma ollu proseanttaid mielde maŋemus viđa jagis, ja julevsámegiel ohppiidlohku lea lassánan. Muhto logut maidda dás hukse, leat unnán, nu ahte muhtun soaittáhagas nuppástusat sáhttet ollu rievdadit proseanttaid. ¶
Raporta Sámi logut muitalit 3 digaštallá dien nuppástusa, ja namuha ahte okta čilgehus sáhttá leat ahte skuvllat eai leat nákcen čuovvolit ohppiid geat vállejedje Sámegiella ja kultuvra fágan 10- jagi vuođđoskuvlla sámi oahppoplánain. Dat fága ii fievrreduvvon viidáseappot go Máhttolokten - sámi váldojuvvui atnui 2006:s. Raporta čujuha maid dasa ahte oahppit geat ásset olggobealde sámegiela hálddašanguovllu ja válljejit sámegiela nubbingiellan, ožžot eanet skuvladiimmuid go earát luohkás dahje sii šaddet válljet eret muhtun eará fagaid. ¶
Tabealla 4 Vuođđoskuvlaohppiid lohku geain lea sámegiella vuosttašgiellan  2005/06 2006/07 2007/08 2008/09 2009/10 2010/11 Oktiibuot       Davvisámegiella  953      Julevsámegiella  29      Lullisámegiella ¶
Sámegiella vuosttašgiellan lea njiedjan golmmain proseanttain 2005/06 rájes 2010/11 rádjái. Dan ferte gohčodit oalle dássedis dillin. 3 proseantta njiedjan viđa jagis lea unnit go dan ahkásaš ohppiidlogu njiedjan mii lei Davvi-Norggas seamma áigodagas, dat njiedjan lei badjel 7 proseantta.  Vaikko vuosttašgiela ohppiidlohku lea ge leamaš oalle dásset oalle guhkes áiggi, de lea maŋemus guovtti jagis dovdogoahtán čielga njiedjan, oktiibuot 72 oahppi unnit. Lea beare árrat dadjat čájeha go diet man guvlui lea mannamin, vai čájeha go lohku dušše muhtun soaittáhagas rievdama. ¶
Julevsámegielat vuosttašgiela ohppiidlohku lea 29 skuvlajagis 2010/11. Dat lea seamma lohku go vihtta jagi dás ovdal, ja leat golbma oahppi eanet go skuvlajagis 2009/10. ¶
Lullisámegiel vuosttašgielat ohppiidlohku lea lassánan golmmain skuvlajagis 2010/11 skuvlajagi 2005/06 ektui. Muhto dás lea sáhka nu unnán ohppiin ahte smávva soaittáhat nuppástusat sáhttet ollu rievdadit proseantalogu. Tabealla 4 čájeha ahte sihke lullisámegiela ja julevsámegiela vuosttašgielat ohppiidlohku lea leamaš dásset maŋemus viđa jagis. ¶
Čoahkkingirjji čállit: Ellen Aina Eira/Ellen Mienna  290 siidu 379 siiddus ¶
Tabealla 5 Ohppiidlohku geain lea sámegiella joatkkaskuvlla fágasuorggis, fylkkain gos leat eanet go vihtta oahppi.  Skuvlajahki 2008-2009 Skuvlajahki 2009/2010 Skuvlajahki 2010/2011 Vuottaš -giella Nubbin ¶
Oktii -buot Vuosttaš ¶
Nubbin ¶
Oktii -buot Vuosttaš ¶
Nubbin ¶
Oktii -buot Olles riika  189         Finnmárk u Romsa          Nordlánd a DavviTr.lága Muđui  6*   4**  14**  2  16** * Muđui riikkas sisttisdoallá maid Nordlándda ja Davvi-Trøndelága  ** Muđui riikkas sisttisdoallá maid Davvi-Trøndelága ¶
Oktasaš listu mas oaidná buot ohppiid logu miehtá riikka geain lea sámegiella joatkkaskuvllaid fágasuorggis, ii leat ovdandivvojuvvon ovdal. Tabealla dás bajábealde lea vižžojuvvon raporttas Sámi logut muitalit 4, mii ii vel leat almmuhuvvon. Tabealla čájeha ahte ohppiidlohku geat válljejit sámegiela joatkkaoahpahusa fágasuorgái, lea garrasit lassánan maŋemus golmma skuvlajagis. Sihke vuosttaš- ja nubbingiela ohppiidlohku lea lassánan. Dat lea dáhpáhuvvan sihke Finnmárkkus ja muđui riikkas. ¶
Okta čilgehus dasa sáhttá leat ahte dál joavdagohtet joatkkaoahpahusdássái dat vuođđoskuvlaluohkát main ledje earenoamáš ollu oahppit geain lei sámegiella fágasuorggis birrasii jagis 2005. ¶
3.4 Máhttolokten ja Máhttolokten – sámi oahppoplánabuktosiid atnuiváldin ¶
2006-2011 áigodagas leat dutkanvuđolaččat árvvoštallan Máhttoloktema. Árvvoštallan galggai čuvget ja dokumenteret man muddui vuođđooahpahusa hástalusaid ja ođastusa áigumušaid leat čuovvolan ja makkár bohtosat leat ilbman. ¶
Máhttolokten lea našuvnnalaš oahpahusođastus mii siskkilda sihke oahpahusa stivrema, struktuvrra ja sisdoalu. Máhttodepartemeanta bijai Oahpahusdirektoráhta árvvoštallat dien ođastusdoaimma. Hálddahusdásiid ja institušuvnnaid rolla árvvoštallan Máhttoloktema atnuiváldima oktavuođas sisttisdoallá earet eará stivrenmálle analyserema, ja movt dásiidgaskka rollaid ja ovddasvástádusa juohkin doaibmá. Dat sisttisdoallá maid karakteristihka movt vejolaččat sáhtášii rievdadit skuvlajođiheddjiid ja oahpaheddjiid profešuvdnaipmárdusa.  Lea gárvvistuvvon guokte oasseraportta: Raporta 42/2008 Det nasjonale styringsnivået. Intensjoner, forventninger og vurderinger (Našunála stivrendássi. Áigumušat, vuordámušat ja árvvoštallamat) ja Raporta 42/2009 Kunnskapsløftet – tung bør å bære?  (Máhttolokten – lossa noađđi guoddit? ) Vuosttaš oasseraporttas (raporttas 42/08) boahtá ovdan ahte Máhttolokten presentere vuogádatođastusa, ja ođđa stivrenvuogádat lei ge okta deháleamos nuppástusain ođastusdoaimmas. Bargamušat ja váldi galggai lávdaduvvot, ovddasvástádusa mearrideapmi iešguđetge dásiid gaskkas galggai šaddat čielgaseabbon, skuvlaoamasteaddji galggai oažžut eanet friddjavuođa ja stuorát ovddasvástádusa, ja ođastus lei vuođđuduvvon báikkálaš gelbbolašvuođa ja návccaid luohttámuššii. Árvvoštallan govvida suorggi mas leat eahpečielggasvuođat sihke stivrendimenšuvnna ja maiddái ovddasvástádusa juohkima oktavuođas. Guovddáš eiseválddit eai oro ollislaččat nákcen ođastusa atnuiváldima gieđahallat, ja Máhttolokten nugo stivrenođastus orro hui hejot čanastuvvon daid našunála mearridan- ja hálddašandási guovddáš searvádalliide geat dan galget čađahit. Árvvoštallanraporttas celkojuvvo maid ahte guovddáš oassálastit leat bargan ollu dan guvlui ahte juogadit ovddasvástádusa eanebuidda, muhto ii fal juogadit mearridanválddi. Loahppaárvalusas deattuhuvvo ahte sáhttá hejot váikkuhit jus bidjá ovddasvástádusa ¶
Čoahkkingirjji čállit: Ellen Aina Eira/Ellen Mienna  291 siidu 379 siiddus ja vuordámušaid dakkáriidda main lea unnán váldi. Ođastusa atnuiváldima gieđahallama oktavuođas rehkenastojuvvo diet gávnnus váttis čuolbman. ¶
Nuppi oasseraporttas (raporttas 42/09) čállojuvvo suohkaniid eahpečielga statusa birra nugo stáhtavuollásaš hálddahusorgánat ja seammás maid iešstivrejeaddji orgánat main alddineaset lea mearridanváldi, álbmotválljejuvvon áirasat ja iežaset hálddahus.  Dat bidjá Máhttoloktema atnuiváldima mearriduvvon rámma sisa. Suohkansuorgi galgá sihke stivret iešheanalaččat ja maiddái bidjat johtui dan maid stáhta mearrida. ¶
Suohkaniid/fylkasuohkaniid dási informánttat, skuvllat ja fágasearvvit ja maiddái skuvlaoamasteddjiid vástideaddjit, dovddahit ahte sii leat bajitdásis vulos bággoráđđema vuolde ođastusa atnuiváldimis, mii mearkkaša ”badjin vulos”-atnuiváldin. Earenoamáš ášši maid leat fuobmán go leat árvvoštallan Máhttoloktema stivrenođastussan, (Raporta 42/2009), lea ahte leat čilgekeahtes váttis dilálašvuođat vuos politihkalaš ja profešuvdna stivrema oktavuođas, ja dasto vel nuppe bealis guovddáš ja vuolitdásiid stivrejeddjiid gaskkas vuođđooahpahusas. Stivrendásiid oktavuođalinnját eai leat buorit. Suohkansuorggi oahpahushálddašeaddji jođiheaddjit čujuhit gealddadillái mii lea šaddan go vuos leat ožžon stuorát friddjavuođa ja doaibmanviidodaga, muhto nuppe bealis fas lea garrasit guovddáš stivrejupmi raportačállimiin ja bearráigeahčuin.  Árvvoštallan čájeha stuora systemáhtalaš erohusaid suohkaniid gaskkas. Skuvlaoamasteaddjit čilgejit alddineaset leat buori oktavuođa fylkamánniin, muhto oktavuohta lea earalágan go ovdal. Fylkamánnii lea biddjojuvvon garrasit bearráigeahččandoaibma mii čuohcá ovddidan- ja bagadallandoibmii. ¶
Dat ahte leat nie ollu oassálastit iešguđetdási váikkuhanfámuin mielde dien doaimmas, lea mielddisbuktán ahte NF-raportta nr. 3/2009 Sámi oahpahus LK06-sámi olis dutkit leat válljen bidjat governance-perspektiivva (”ovttasstivrenperspektiivva”) daid proseassaide mat leat jođus Máhttolokten – sámi atnuiváldima oktavuođas. Dat sisttisdoallá ahte doaimmaid ovddideapmi ja daid mearrideapmi dáhpáhuvvá šiehtadallamiin ja vuorroságastallamiin, áinnas fierpmádagas, mas leat mielde oassálastit geain lea oallemuddui eahpečielga ja bissomeahttun doaibma, ja geaid rollat ja bargamušat mannet ruossut rássut. Jus ovdáneapmi galgá diekkár vuođđojurdaga mielde dáhpáhuvvat ja stivrejuvvot, de dat eaktuda luhttámuša ja rabas kanálaid oassálastiid gaskka, vai besset ovttasdoaimmahit bargamušaid mat dolvot ulbmiliidda mat áddejuvvojit sullii ovttaládje. ¶
Nordlandsforskning ja Finnmárkku allaskuvla leat searválaga Norut Álttáin ja Norut Romssain čađahan dutkanprošeavtta man váldoulbmil lei gávnnahit leat go Máhttolokten- sámi oahppoplánabuktosat (LK06-S) dagahan ahte lea šaddan eanet ovttadássásaš skuvla ja oahpahus sámi álbmotjoavkkuide Norggas. Barggaheaddjin lei Oahpahusdirektoráhtta. ¶
Máhttolokten – sámi árvvoštallamis leat boahtán golbma oasseraportta. Vuosttaš oasseraporta (NFraporta nr.3/2009) Samisk opplæring under LK06-samisk – Analyse av læreplan og tidlige tiltak for implementering (LK06-sámi oahpahus – Oahppoplánaid ja ovdalaš atnuiváldindoaimmaid analyseren) sisttisdoallá golbma fáttá. Álggos geahčadit historjjálaččat Norgga skuvlapolitihka sámiid ektui 1700logu rájes ja gitta otnážiii. Dasto čilgejuvvo iešalddis oahppoplánabuktosiid atnuiváldin. Dat čilgen lea vuođustuvvon LK06-S sámi oahppoplánadokumeanttaid, Sámedikki, fylkamánniid ja skuvlaoamasteddjiid váldodokumeanttaid analyseremiidda, ja jearahallamiidda mat leat dahkkon Sámedikkiin, fylkamánniiguin ja skuvlaoamasteddjiiguin. Ja dasto lea boahtán vuosttaš árvvoštallan mii gieđahallá LK06S oahppoplánaid, mii lea huksejuvvon sihke oppalaš oahppoplánaid analyseremii ja maiddái L97S ja LK06 buohtastahttimiidda, dakko bokte ahte leat analyseren guoskivaš oahppoplánaid sisdoalu. ¶
Raportta čájeha ahte Finnmárkku álbmot diehtá hui bures makkár rievttit ohppiin leat oažžut sámi oahpahusa ja sámegillii oahpahusa. Olggobealde Finnmárkku eai leat diet rievttit nu dovddus, ja doppe lea miha stuorát diehtojuohkindárbu. Hástalusat mat leat čadnon ođastusa atnuiváldimii, orrot leamen stuorábut olggobealde sámegiela hálddašanguovllu. ¶
Čoahkkingirjji čállit: Ellen Aina Eira/Ellen Mienna  292 siidu 379 siiddus Nubbe oasseraporta (NF-raporta nr.6/2010) Fra plan til praksis – Erfaringer med Kunnskapsløftet - samisk (LK06S) (Plánas bargoeallimii – Máhttolokten – sámi vásáhusat) lea iskan movt LK06-S lea váldojuvvon atnui muhtun válljejuvvon skuvllain. Das leat geahcčan sihke davvi-, julev- ja lullisámi giellajoavkkuid, sihke sámi guovlluin ja daid olggobealde. Das leat čuvgen dakkár beliid go sámegiel oahpahusa lágideami, oahpaheaddjegelbbolašvuođa ja oahpponeavvuid. Iskkadeapmi lea earet eará huksejuvvon seamma skuvlla skuvlajođiheddjiid, oahpaheddjiid, ohppiid ja váhnemiid jearahallamiidda. ¶
Raportta čájeha ahte leat erohusat mii guoská sámegiel ja sámegillii oahpahussii. Oahppit mat orrot olggobealde guovddáš sámi guovlluid eai oaččo seamma gielalaš doarjaga ja kulturdoarjaga olggobealde skuvlla birrasa go dat oahppit geat ásset báikkiin gos sámegiella lea nanus. Birrasiin gos sámegiella lea nanus, lea maid sámi kultuvra, sámi duodjeárbevierut ja sámi servodateallin minddár hui nanus. Dan golmma sámegiela guovlluin leat sierralágan hástalusat sihke dan ektui mii guoská oahpaheddjiid ja oahpponeavvuid skáhppomii, ja maiddái das makkár oktavuohta lea oahppoplánaid áigumušain ja duohta dilis – makkár veahkkevárit leat gávdnamis, nugo iešguđetlágan mediat ja giellabáikkit. Dat guoská earenoamážit lullisámi oahpahussii. ¶
Dutkit eai leat gávnnahan ahte Máhttoloktema ođasmahttinjurdagii lea biddjojuvvon beare ollu deaddu, ja sii leat dán rádjái oaidnán unnán mii lea nuppástuvvan ovddeža ektui maŋŋil go Máhttolokten- sámi váldojuvvui atnui. Dutkit celket loahppaárvvoštallamisahte: ¶
Skuvla mas leat heajos olgguldas rámmat, ja mii ii oaččo seammadássásaš nannenfaktoriid ge, illá sáhttá fállat seammadássásaš skuvlejumi buot ohppiide. ¶
Goalmmát oasseraporta (NF-raporta nr.3/2011) Rett til samisk opplæring – ideal eller realitet (Riekti oažžut sámegiel oahpahusa – ideála vai duohtavuohta) lea kárten mas geahčadit movt oahppit ieža árvvoštallet sámegieloahpahusa. Kártemis leat mielde vuođđoskuvlaoahppit 5.jahkeceahki rájes ja oahppit joatkkaskuvllain. ¶
Raporta dokumentera dan movt oahppit ieža árvvoštallet iežaset máhtolašvuođa sámegielas, geavahit go sámegiela ruovttus ja ustibiiguin, makkár oaidnu ohppiin lea sámegielfágii skuvllas ja movt sii árvvoštallet sámegieloahpahusa bargovugiid, oahpponeavvuid ja árvvoštallanvugiid. ¶
Eanas oahppit árvvoštallet sámegielfága dehálažžan ja ávkkálažžan, muhto oaivvildit maid ahte dat fága lea gáibideaddji. Kárten čájeha ahte giela válljen vuosttaš-dahje nubbingiellan orro oalle muddui vuolgimin das makkár dilli sámegielas lea ruovttus ja lagasbirrasis. ¶
Eanas oahppit árvvoštallet ahte sámi oahpponeavvut eai leat buorit. ¶
3.5 Sámi oahppi rievttit ja oahppanbiras ¶
3.5.1 Goabbatlágan rievttit vuođđo- ja joatkkaoahpahusas ¶
Sámi ohppiin vuođđo- ja joatkkaoahpahusas leat oahpahuslága mielde goabbatlágan rievttit sámegieloahpahusa ektui. Buot sámi guovlluid vuođđoskuvlaohppiin lea § 6-2 mielde riekti oažžut oahpahusa sámegielas ja sámegillii.  Olggobealde sámi guovlluid lea vuođđoskuvlaohppiin riekti oažžut oahpahusa sámegielas ja sámegillii go unnimusat 10 oahppi seamma suohkanis hálidit diekkár oahpu, ja nu guhká go leat 6 oahppi vel báhcán seamma jovkui. § 6-3 mielde lea sápmelaččain joatkkaoahpahusas riekti oažžut sámegielaoahpu, muhto sis ii leat lágas nannejuvvon riekti oažžut oahpahusa sámegillii. ¶
Oahpahuslágas daddjo ahte departemeanta sáhttá ráhkadit láhkaásahusaid maid vuođul muhtun skuvllain, kurssiin dahje luohkáin galgá sáhttit fállat oahpu sámegielas dahje sámegillii dahje fállat ¶
Čoahkkingirjji čállit: Ellen Aina Eira/Ellen Mienna  293 siidu 379 siiddus earenoamáš sámi fágaid joatkkaoahpahusas. Diekkár láhkaásahus ii leat vel boahtán. Ii oktage joatkkaskuvla leat geatnegahttojuvvon láhčit oahpu sámegillii dahje Mahttolokten – sámi oahppoplánabuktosiid mielde, muhto dan gal dahket sámi joatkkaskuvllat. Joatkkaskuvllat leat dušše geatnegahttojuvvon geavahit daid oahppoplánaid sámegielas ja muđui čuovvut dárogiel oahppoplánaid go lágidit oahpahusa ohppiide geain lea sámegiella vuosttašgiellan. Dála lágat (mearrádusat) orrot leamen eahpečielgasat sámi álbmoga joatkkaoahpahusa ektui. Riekti oažžut oahpu sámegillii joatkkaoahpahusas ferte nannejuvvot lágain dahje láhkaásahusain, ja geatnegasvuohta lágidit oahpu Máhttolokten –Sámi oahppoplánabuktosiid mielde joatkkaoahpahusas ferte mearriduvvot sierra láhkaásahusain. Dat mearkkaša ahte šaddá divvut oahpahuslága 6.kapihttala ja oahpahuslága láhkaásahusa. ¶
ILO-konvenšuvnna nr. 169 artihkkalis 26 daddjo ahte galget ásahuvvot doaimmat mat sihkkarastet dáid álbmogiid lahtuide unnimusat seamma buriid vejolašvuođaid oažžut oahpahusa buot dásiin go riikka servodagas muđui. Ja 21. artihkkalis daddjo ahte daid álbmotjoavkkuid lahtuin galgá leat unnimustá seamma vejolašvuohta oažžut fidnooahpu go eará ássiin riikkas. Dat ferte maid mielddisbuktit ahte sihkkarastá seamma buriid vejolašvuođaid sápmelaččaide joatkkaoahpahusas go riikka álbmogis muđui, ja seammás maid ahte riekti oažžut oahpahusa sámegielas ja sámegillii lea seamma go vuođđoskuvllas. Lea váttis dadjat ahte dákkár dilli lea dál. ¶
Maiddái mánáidkonvenšuvnna artihkal 30 addá láhkavuođu ásahit earenoamáš doaimmaid nannen váras sámegiela ja sámi kultuvrra. Rievttit mat sámi ohppiin leat álbmotrievtti vuođul, gustojit beroškeahttá das leat go sii vuođđoskuvllas dahje čuvvot go joatkkaoahpu. Danin áigu ge Sámediggi ain bargat dan badjelii ahte sámi ohppiid vuoigatvuođat joatkkaoahpahusas duohtandahkkojuvvojit ja nannejuvvot lágas, nu ahte dáru láhkamearrádusat dadjet dan seamma maid álbmotrievttalaš mearrádusat dadjet, vai šaddet seammalágan vuoigatvuođat vuođđoskuvllas ja joatkkaoahpahusas. ¶
3.5.2 Oahpaheddjiid oččodeapmi ¶
Sámi servodagas leat stuora hástalusat nagodit oččodit doarvái oahpaheddjiid. Mii dárbbašit sámegielat oahpaheddjiid ja oahpaheddjiid geain lea máhttu sámegielas ja diehtu sámi servodahkii gullevaš dilálašvuođaid birra. Vuođđu man ala boahtteáiggi hukse, leat studeanttat geat váldet oahpaheaddjeoahpu. Almmá oahpaheddjiid haga geat máhttet oahpahit sámegielas ja sámegillii, eat jovssa dan ovdáneami sámi servodagain maid hálidit. ¶
Álbmotčoahkkimiin 2011 giđa bođii čielga gohččun Sámediggái ahte diggi ferte johtileappot álgit bargat oččodit eanet sámegiel oahpaheddjiid. Seammás lea Sámediggi áican ahte jagis 2011 ledje dušše njeallje gelbbolaš ohcci Sámi allaskuvlla sámi oahpaheaddjeohppui. Dat mielddisbuktá ahte oahpaheaddjeoahppu ii álggahuvvo 2011 čavčča. Diekkár ovddosmannu ii leat buorre go diehtá ahte váilot ollu sámegielat oahpaheaddjit, muhto diet váttisvuohta ii leat čuolbman dušše sámi oahpaheaddjeoahppui. Maiddái riikkas muđui oaidná ahte vaikko leat čađahan divrras áŋggirdemiid oččodan dihte olbmuid ohcat oahpaheaddjeohppui, de leat unnát ohccit, ja unnán gelbbolaš ohccit dien ohppui. ¶
Sámediggi lea guhkit áiggi juo vuoruhan sierra oahppostipeanddaid sidjiide geat álget sámi ovdaskuvla- dahje dábálašoahpaheaddjeohppui. Sámedikkis leat maid sierra stipeanddat maid sáhttet ohcat studeanddat geat váldet allaoahpu sámegielas. Die lea Sámedikki dihtomielalaš oahpahuspolitihkalaš vuoruheapmi, mii mielddisbuktá ahte eará oahpahusat main maid váilu gelbbolašvuohta sámegielas, eai oaččo seammalágan movttiidahttima. Sámediggi oaidná ahte lea stuora dárbu sámegielagiidda earet eará dearvvašvuođasuorggis, politidoaimmain ja duopmostuollo/riekteásahusain. Muhto daid rámmaeavttuid siskkobealde mat dál leat Sámedikkis, ii leat vejolaš vuoruhit buot daid oahpahussurggiid main livččii duohta dárbu nannet sámegielgelbbolašvuođa ja kultuvrra. Lea guhkit áiggi juo leamaš váttisvuohtan dat ahte váilot sámegielat oahpaheaddjit, ja Sámedikki mielas lea ain dárbu earenoamážit čalmmustahttit oahpaheaddjeoahpu, go smiehttá movttiidahttindoarjagiid nugo oahppostipeanddaid. ¶
Čoahkkingirjji čállit: Ellen Aina Eira/Ellen Mienna  294 siidu 379 siiddus Jahkásaš bušeahttamearrádusain maid Sámedikki dievasčoahkkin dahká, lea vejolaš divodit vuoruhanlisttu mii guoská allaoahpu oahppostipeanddaide. Muđui áigut gieđahallat eará prinsihpalaš gažaldagaid mat gusket sámi alitdási ohppui sierra čielggadusas dahje dieđáhusas mas meannudit sámi alitdási oahpu. ¶
Sámediggi oaidná ahte jus galgat lihkostuvvat sihke bargguin mii guoská oahpaheaddjeohppui ja maiddái eará alitdási oahpuiguin, de dat ferte leat ovttasbargu mas máŋga eará oassálasti leat mielde. Sámedikki mielas lea buorre ja ávkkálaš go lea álggahuvvon čielggadeapmi mii galgá árvvoštallat sámi allaoahpu ja dutkama. Butenschøn-lávdegoddi lea dál čielgggadeamen ollu dilálašvuođaid mat gusket sámi dutkamii ja allaohppui našunála, regionála ja internašunála geahččanguovllus. Čielggadeapmi galgá gárvvistuvvot loahpageahčen 2011. Lávdegoddái leat váldojuvvon lahtut oalle viidát, njunuš oahpahus- ja dutkaninstitušuvnnain mat barget sámi gažaldagaiguin Davviriikkain, ja lea earenoamáš buorre go lávdegoddái leat válljejuvvon áirasat viidát fágalaččat ja geográfalaččat. Sámediggi hálida namuhit dan buori konsultašuvdnabarggu mii leamaš dan oktavuođas go leat nammadan olbmuid dien lávdegoddái. Sámediggi lea duhtavaš go lávdegottis leat gelbbolaš sámi ovddasteaddjit suomabealde, ruoŧabealde ja norggabealde, ja go Máhttodepartemeanta deattuhii Sámedikki evttohasaid go nammadii lávdegoddái áirasasiid. ¶
Lávdegoddi galgá čielggadit movt dutkan ja allaoahppu sáhttá doaibmat eavttuidbiddjin ja ovdánahttin sámi servodaga ovddideamis. Dan oktavuođas galgá lávdegoddi maid čielggadit movt oččodit studeanddaid sámi allaohppui, movt dat lea vuođđun servodatovddideapmái ja dasa ahte nannet nanu dutkanbirrasiid. ¶
Lávdegoddi galgá dasa lassin vel árvvoštallat Sámi allaskuvlla ovdáneami dieđalaš allaskuvlan ja das viidáseappot eamiálbmotuniversitehtan. Dan oktavuođas lea ge hui buorre go lávdegoddi gieđahallá sámi allaoahpu miehtásámi oktavuođas. Sámi allaskuvllas lea earenoamáš hástalus lágidit sámi oahpaheaddjeoahpu maiddái lulli- ja julevsámi giellaguovlluide, áinnas rastá rájiid doaibman, mii mearkkašivččii ahte ásahuvvo ovttasbargu ásahusaiguin Ruoŧas ja Suomas mat barget oahpahusain. ¶
Mii guoská dasa ahte oččodit eanebuid váldit alitdásis sámi oahpu, de lea sámegiel institušuvnnain duppal hástalus. Sámi institušuvnnat gilvalit oažžut daid seamma studeanttaid maid eará universitehtat ja allaskuvllat miehtá Davviriikkaid maid oččodit. Lassihástalus sámi institušuvnnaide lea ahte ollu studeanttat mat sáhtáše álgit studeantan dohko, fertejit vuos oažžut vejolašvuođa háhkat dárbbašlaš máhtu sámegielas. ¶
Sámediggi lea 2010:s leamaš mielde áŋggirdanbarggus Gollevirgi – Drømmejobben, man ulbmil lei oččodit ohccit ovdaskuvla- ja vuođđoskuvlaoahpaheaddjeohppui Finnmárkkus. Dat lei ovttasbargu mas ledje mielde earet eará Sámi allaskuvla, Finnmárkku allaskuvla ja Finnmárkku Fylkamánne. Sámedikki sávaldat lea ahte sullasaš áŋggirdanbarggut čađahuvvoše maiddái guovlluin lullelis Finnmárkku. Sámediggi áigu cavčča mielde váldit oktavuođa iešguđetlágan ovttasbargoverddiiguin ja plánet stuorát áŋggirdeami skuvlajahkái 2012/2013. Das galget maid leat mielde julev- ja lullisámi guovllut. ¶
Sámediggi oaidná almmatge ahte ii leat ávki dušše dákkár áŋggirdandoaimmaid čađahit go galgá sihkkarastit studeanttaid oahpaheaddjeohppui ja eará alitdási ohppui Sámi allaskuvlii dahje eará allaskuvllaide. Lea maid dárbu geahčadit lohkanfálaldagaid ja lohkanbáikki doaimmaid organiserema ollislaččat, nugo studeanttaid orrun- ja astoáiggefálaldagaid. ¶
Suohkaniin ja fylkasuohkaniin fertejit leat virgeráidalasbagadallit geain lea máhttu sámegielas ja diehtu sámi servodahkii guoskivaš dilálašvuođaid birra. Sis livččii dehálaš doaibmá go galget bagadit ohppiid makkár skuvlema galget válljet viidáseappot. Oahppit fertejit oažžut dieđuid dan birra makkár oahppo- ja bargovejolašvuođat sis leat go válljejit sámegiela viidásit oahpus. Sámediggi lea ságastallan ¶
Čoahkkingirjji čállit: Ellen Aina Eira/Ellen Mienna  295 siidu 379 siiddus ¶
Čoahkkingirjji čállit: Ellen Aina Eira/Ellen Mienna  296 siidu 379 siiddus ¶
Máhttodepartemeanttain dan birra ahte sámi ofelaččaid mandáhtta maid berre sisttisdoallat ahte sii juogadit dieđuid sámegiel lohkanfálaldagaid birra ja studeantaeallima birra maŋŋá go geargá joatkkaskuvllas. Lea maid leamaš ságas čohkket buot sámi oahppofálaldagaid buot guoskivaš allaskuvllaid ja universitehtaid neahttasiidduide, ja maiddái Máhttodepartemeantta ja Sámedikki neahttasiidduide.  Dat lea oassi sierra našunála rekrutterenstrategiija diehtojuohkindoaimmain. Dan barggus lea Sámediggi leamaš mielde ja lea leamaš ráđđádallamiin mat gusket strategiijadoaimmaide. ¶
3.5.3 Oahpaheaddji – oahppi luohttámušolmmoš ¶
Jus oahppi galgá sáhttit ovdánit máhtu dáfus ja maiddái persovnnalaččat, de gáibiduvvo ahte skuvlla árgabeivviin lea oaivil, dan láhkái ahte lea molsašuddi oahpahus mii lea heivehuvvon oahppái. Skuvla ferte leat dakkár sosiála báiki gos oahppi bures loaktá áiggi. Oahppi ferte hástaluvvot sihke máhtu ja árvvuid dáfus, ja oahpahus ferte leat heivehuvvon oahppi iežas eavttuide, ja das galgá váldit vuhtii oahppi sosiála duogáža, ealáhusgullevašvuođa ja máhttodási.  Buot diet gáibidit ahte skuvllas leat pedagogalaččat čeahpes oahpaheaddjit. Oahpaheaddji lea oahppi lagamus luohttámušolmmoš. Lea oahpaheaddji gii beaivválaččat gaskkusta oahpu, kultuvrra ja árvvuid. Lea oahpaheaddji gii buoremusat oaidná ja dovdá oahppi skuvlabirrasis. Diehttelas ferte oahpaheaddji leat gárvvistuvvon, sihke fágalaččat ja olmmošlaččat, hálddašit iežas válddi ja ovddasvástádusa oahppi ektui fágalaččat čehpet ja kultuvrralaččat oadjebas vuogi mielde. ¶
Lassin dasa ahte gáibiduvvojit oahpaheaddjit geain lea fágalaš máhttu, lea diehttelas ášši ahte oahpaheaddjibarggus fertejit maid leat buorit rámmaeavttut.  Mii diehtit ahte sámegiel oahpaheddjiin dávjá lea váttis bargodilli, sihke fágalaš birrasa dáfus ja maiddái go guoská njuolgut bargobirrasii. Dakkár dilli lea earenoamážit dain suohkaniin gos sámi oahppit leat bieđgguid máŋggain skuvllain. Eaŋkiloahpaheaddjit geat johtet skuvllas skuvlii fállat ohppiide dárbbašlaš oahpahusa, vásihit dávjá ahte sii leat hui okto. Ii leat sámi fágalaš dahje pedagogalaš fágabiras doarjjan, ja seammás sii dovdet maid dego duvdiluvvon eret skuvllaid oahpaheaddjejoavkkus, ja dan láhkái gáidet bargobirrasis eret, vaikko eai hálidivčče ge dan. ¶
Diekkár váttis dilálašvuođa boađus lea ahte sámi oahppi čađat šaddá vásihit oahpaheaddjelonohallama, mii dagaha ahte heaitá čuovvumis oahpahusa dahje njuolgut juo botke oahpu. Dát hástalusat namuhuvvojit maid Mánáidáittardeaddji raporttas mii lea sámi mánáid mieldeváikkuheami birra. Sámedikki mielas, mii lea sámi mánáid áittardeaddji, lea dákkár skuvlaárgabeaivi dohkkemeahttun. ¶
Danin ferte ge oahpaheaddjis, su doaimmas nugo sámi máná luohttámušolbmos, leat seamma buorre bargodilli go eará oahpaheddjiin. Oahpaheaddji dárbbaša su doaimmas fágalaš vuođu ja oktavuođa dahje čanastaga buori bargobirrasii. Dasa lassin lea dehálaš ahte bargoaddi doarjumiin čuovvu oahpaheaddji fágalaččat ja pedagogalaččat. Juohke oahppis lea riekti oažžut kvalitehta ja sisdoalu dáfus buori oahpu. Skuvlla (skuvlla oamasteaddji) geatnegasvuohta lea ge oahpaheaddji čuovvolemiin bearráigeahččat ahte oahppi oažžu nu buori ávkki go vejolaš oahpahusas. ¶
Stáhta oahpahuseiseválddit leat searválaga bargiidorganisašuvnnaiguin, KS:ain ja universitehtaiguin ja allaskuvllaiguin ráhkadan bissovaš našunála strategiija oahpaheddjiid joatkkaoahpaheapmái; Kompetanse for kvalitet (Gealbolokten danin go dárbbašuvvo kvalitehta). Okta 2009-2012 oasseulbmiliin lea háhkat lassi gelbbolašvuođa oahpaheddjiide dárogiel ja sámegiel fágain, matematihkas ja eŋgelasgielas, ovddemustá nuoraiddásis. Sámedikki gelbbolašvuođadárbbu kárten sámi skuvllain čájeha ahte lea dárbu loktet gelbbolašvuođa sámegielas, earet eará fágačállimis ja lohkamis, guovttegielatpedagogihkas ja nana oahpahanmálliid geavaheamis. Dasa lassin lea maid dárbu háhkat lassigelbbolašvuođa das movt árbemáhtu fievrredit luondufágii, servodatfágii, matematihkkii ja eará fágaide. Matematihkas lea maid dárbu hukset gelbbolašvuođa mii guoská sámegiel fágatearpmaide ja praktihkalaš metodaid geavaheapmái. Lea maid dárbu nannet ¶
Rätten til delaktighet och inflytande för samiska barn och ungdomar (2008:27) gelbbolašvuođa earet eará eŋgelasgielas, duojis, máŋggakultuvrralaš áddejumis ja eamiálbmotpedagogihkas. Našunála gealboloktendoaimmat áimmahuššet hui unnán daid dárbbuid mat sámi skuvllaid oahpaheddjiin ja sámegielat oahpaheddjiin leat. ¶
2010 loahpageahčen juolludii Oahpahusdirektoráhtta 2 000 000 ruvnno sámi skuvllaid gelbbolašvuođanannemii Máhttolokten-sámi oktavuođas, ja ulbmiljoavku ledje vuođđooahpahusa oahpaheaddjit. Doarjat galget movttiidahttit nannet gelbbolašvuođa sámegielas ja sámi kultuvrras sámi skuvllain. Doarjagat eai geavahuvvon 2010:s, ja sirdojuvvo jahkái 2011. Sámedikki 2011 bušeahta divodeamis, áššis 22/11, fievrreduvvui Oahpahusdirektoráhta doarjja bušeahttakapihttalii 17.2 Earenoamáš prošeavttat, sámi skuvlla gelbbolašvuođanannen Máhttolokten-sámi oktavuođas. Bušeahta Kap.17 sisttisdoallá hálddahusdási jođihangoluid. Eai leat biddjojuvvon eará gáibádusat go dat ahte doarjagat galget geavahuvvot Oahpahusdirektoráhta juolludanreivve ulbmila mielde.  Sámi allaskuvla lea, Sámedikki bargogohččuma mielde, ráhkadan lotnolas lassi- ja joatkkaoahpahusssii prinsihpaid – sámi oahppoplakáhta. Vuolláičállojuvvon soahpamuša mielde galgá Sámi allaskuvla maid čađahit dan lassi- ja joa2tkkaoahpahusa. ¶
3.5.4 Ovttasbargu gaskal skuvlla ja ruovttu ¶
Váhnemiin ja váhnensadjásaččain lea stuora ovddasvástádus gozihit iežaset mánáid oahppama ja ovdáneami. Mánáid oahppanmoktii váikkuha ollu dat go váhnemat atnet beroštumi iežaset mánáid oahpus. Muhto lea skuvlla ovddasvástádus gozihit ovttasbarggu ruovttuin. Skuvlla ja ruovttu ovttasbargu lea dehálaš go galgá ásahit buriid oahppandilálašvuođaid guđege mánnái ja maiddái go galgá oažžut buori oahppanbirrasa ohppiidjoavkkuide ja skuvlii minddár. Váhnemiid miellaguoddu skuvlii ja oahpahussii mearkkaša ollu mánáid oahppanmoktii. Váhnemat fertejit duođas beassat leat mielde ovttasbarggus ja sis ferte leat duohta mieldemearridanfápmu, jus galgá leat buorre ovttasbargu gaskal skuvlla ja ruovttu. Ovttasbarggu ulbmil galgá leat ahte mánát loktet áiggi skuvllas, leat oadjebasat ja ohppet bures. Skuvlla ja ruovttu ovttasbargui mearkkaša maid ollu dat man ollu máhttu ja diehtu oahpaheaddjis lea sámegiela ja sámi kultuvrra birra, ja movt skuvla vuostáiváldá sámi ohppiid ja váhnemiid. ¶
Muhtun sámi oahppit sáhttet muosáhit sihke dorvvohisvuođa ja váttis beaivválaš dili skuvllas. Earenoamážit guovlluin gos sámegiella ja kultuvra lea rašes dilis. Dain guovlluin vásihit oahppit vel dál nai givssideami iežaset sámi gullevašvuođa dihtii. Muhtun oahpaheaddji muitala ná: ¶
”Duollet dálle vásihit mii maid ahte hárdet ohppiid danin go sii leat sápmelaččat, muhto mun láven álo lohkat ahte sii galget oadjebasvuođas leat nugo sii leat, dainna kultuvrrain mii sis lea, ja de ferte dušše čilget ahte buohkat leat seammaárvosaččat, ja ahte mii galgat čeavláivuođain guoddit dan liigekultuvrra mii mis lea.” (Jearahallan oahpaheddjiin 24.05.2011). ¶
Bearaš ja sohka leat mávssolaččat ja hui guovddážis sosialiseremis, ja leat mielde nanosmahttimin mánáid ja nuoraid identitehta. Máhttolokten -sámi oahpahusa prinsihpain leat dat namuhuvvon ovttasbargu ruovttuin vuolde: ¶
”Mánát ja nuorat leat maid oassi sosiála fierpmádagas ja sogas, mii lea veahkkin bisuheamen ja nannemin identitehta ja árbeárvvuid. Váhnemiid/váhnensadjásaččaid, áhkuid ja ádjáid, soga, ristváhnemiid ja ustibiid kulturmáhttu galgá adnojuvvot árvvus oahpahusas.” ¶
Go skuvllas lea buorre ovttasbargu ruovttuin, de lea vejolaš geavahit ohppiid áhkuid ja ádjáid, bearraša ja earáid báikkálaš servodagas árbedieđuid viidásit fievrredeamis. Dat lea mielde nannemin ohppiid sámi identitehta. ¶
Ollu oahppit vázzet skuvlla dakkár skuvllain gos leat dušše moattes geain lea sámegiel oahpahus. Dábálaččat ožžot diet oahppit sámegiel oahpu gáidosisoahpahussan. Dat sáhttá buktit hástalusaid dan ektui ahte nákcet geavahit oahpus ávkin dan máhtu mii bearrašis ja sogas lea. Dan ferte sihke dat ¶
Čoahkkingirjji čállit: Ellen Aina Eira/Ellen Mienna  297 siidu 379 siiddus skuvla gos oahppi vázzá, ja skuvla mii fállá oahpahusa atnit muittus ja dihtomielas go plánejit oahpaheami. ¶
Lea našunála mihttomearri ahte Norgga skuvllat galget váldit atnuti nugohčoduvvon Feide-modealla (Oahpahussuorggi oktasaš elektruvnnalaš identitehta), oktasaš IKT-siskkáldasstruktuvrra, seamma elektruvnnalaš identitehta buot skuvllaide ja oahppoásahusaide. Jagi 2012 mielde galget buot skuvllat váldán atnui Feide-gulahallanmodealla. Feide lea identifiserenvuogádat ohppiide, váhnenovddasteddjiide, oahpaheddjiide ja rektoriidda, mii galgá dahkat oahpaheaddji ja oahppi ja skuvlla ja ruovttu gulahallama álkibun. Ollu skuvllain lea SMS šaddan deháleamos gulahallanvuohki gaskal oahpaheddjiid ja ohppiid ja ruovttu-skuvlla ovttasbarggus. ¶
Lea dehálaš ahte sihke guovddáš eiseválddit, nugo láhkaaddit ja eiseválddit mat láhkamearrádusaid galget fápmuibidjat, gullet sámi váhnemiid jiena. Sámi váhnenfierpmádagat leat dan oktavuođas dehálaččat. Váhnenfierpmádaga bargu lea guhkit áiggi leamaš lossat sámi váhnemiidda dan sivas go leat guhkes gaskkat ja unnán áŋgiris olbmot geain lea vejolašvuohta geavahit astoáiggi eaktodáhtolaš váhnenbargguide. Danin eai leat ge Sámi váhnenfierpmádagas leamaš dat eavttut mat das galggaše leat go galget bargat oahpahuspolitihkalaš gažaldagaiguin. ¶
Sámediggi oaččui 2010:s vuosttaš geardde mieđáhusa dan vuođđojurdagii ahte ráđđehusa mánáidgárddiid Váhnenlávdegoddái (dárogillii FUB) dárbbašuvvo maid sámi váhnenáirras. Sámediggi lea evttohan ja ožžon lávdegoddái nammaduvvot ovtta váhnenovddasteaddji áigodahkii 2010-2014. Sámediggi lea maid bargamin oažžut sámi váhnenáirasa Vuođđooahpahusa váhnenlávdegoddái (dárogillii FUG), go dasa galget nammadit olbmuid ođđajagimánus 2012. ¶
3.5.5 Oahpponeavvut ¶
Sámi oahpponeavvut leat Sámedikki ovddasvástádus. Sámi oahpponeavvuid vátnivuohta lea leamaš oahpahuspolitihkalaš ášši masa mediat leat gidden eanemus fuomášumi. Sámi oahpponeavvuid vátnivuohta buot fágain ja buot luohkáin lei guovddáš fáddán dalle go Máhttolokten – sámi váldojuvvui atnui. Maŋemus jagiid leat oaidnán ahte sámi mánáid ja nuoraid oahpponeavvodilli lea buorránišgoahtán. Čilgehus dasa lea sihke Sámedikki ulbmilaš plána oahpponeavvuid ovddideapmái, ahte sámi lágádusat leat áššái gidden nu stuora fuomášumi ja nuvttá oahpponeavvut mánáidgárddiide ja skuvllaide, ortnet mii lea leamaš 2008 čavčča rájes. Joatkkaoahpahusa oahppit ožžot našunála dásis nuvttá oahpponeavvuid, maiddái dat ortnet lea leamaš 2008 rájes. ¶
Liikká lea ain dárbu nannet oahpponeavvuid ráhkadeami vel eanet go dat maid Sámediggi dál ekonomalaččat sáhttá dahkat, dahje maid sámi servodat ieš nákce. Bargojoavku, mas leat mielde Máhttodepartemeantta, Sámedikki ja Oahpahusdirektoráhta ovddasteaddjit, lea evttohan rievdadusaid mat galggaše oažžut buorredoaibmi oahpponeavvoráhkadeami. ¶
Ovdal leat čalmmustahttán dan ahte ráhkadit fágaidgaskasaš fáddaoahpponeavvuid, sihkkarastin dihtii oahpponeavvuid goittotge muhtun fáttáide juohke ceahkis. Sámediggi doarju dál čađačuovvu oahpponeavvuid sámegillii, sihke girjjiid ja digitála veahkkeneavvuid. Okta vuohki lea ahte jorgalit ja heivehit oahpponeavvuid eará gielain sámegillii, muhto lea seammás maid dárbu ovddidit sámi oahponeavvuid juo álggu rájes muhtun sámegillii, ja dasto almmuhit daid oktanis buot sámegielaide ja dárogillii. ¶
Sámediggi oaivvilda ahte skuvllaid oamasteaddjit galget diehtit iežaset ovddasvástádusa go smiehttá oahpponeavvuid ja dan ahte áimmahuššat sámi ohppiid rievtti oažžut oahpu. Nuvttá oahpponeavvuid juohkinortnet lea leamaš ávkkálaš. Dainna ortnegiin leat sáhttán sihkkarastit buot sámi skuvllaide sámi oahpponeavvuid, beroškeahttá suohkana ruhtadilis. Skuvlaoamasteaddji ovddasvástádus ferte šaddat čielgaseabbon. Sámediggi oaivvilda ahte leat skuvlaoamasteaddjit geain lea váldoovddasvástádus sihkkarastit skuvllaide sámi oahpponeavvuid, ja danin áigu Sámediggi árvvoštallat nuvttá oahpponeavvoortnega. ¶
Čoahkkingirjji čállit: Ellen Aina Eira/Ellen Mienna  298 siidu 379 siiddus Sámediggi oaidná maid dárbbu ásahit lagat gulahallama lágádusaiguin ja skuvlaoamasteddjiiguin áššiin mat gusket oahpponeavvuid geavaheapmái ja buvttadeapmái.  Dat ahte eai leat skáhppon oahpponeavvuid go bidjet johtui almmolaš ođastusa, ii leat váddun dušše sámi skuvllain, maiddái dáru skuvllat leat leamaš ođasmahttejuvvon oahpponeavvuid haga maŋŋel go Máhttolokten váldojuvvui atnui. Stuora hástalus lea dat ahte eai gávdno vaikko man ollu oahpponeavvoráhkadeaddjit, áibaida eai lulli- ja julevsámi guovlluin. ¶
Máhttolokten buvttii 2006:s digitála gálgga viđat gálgan skuvlii, lassin lohkamii, čállimii, rehkenastimii ja njálmmálaš ovdanbuktimii. Maiddái sámi nuorat leat “digital natives” , sii álget árrat juo geavahit digitála reaidduid.  Digitála skuvla gáibida maid ahte oahpponeavvuid ráhkadeamis fertejit hálddašisgoahtit teknologalaš innovašuvnnaid. Dalle go álggahuvvui nuvttá oahpponeavvoortnet joatkkaskuvlaohppiide, de oste hui ollu skuvla-PC:aid. Dat mielddisbuvttii ahte ásahuvvui sierra fylkasuohkan oahpponeavvobuvttadeaddji NDLA (Našunála digitála oahppanarena). ¶
Skuvllat geavahit dávjá oahppanlávddi, mii lea intraneahtta gos oahpaheaddjit, oahppit ja váhnemat sáhttet gulahallat. Diekkár oahppanlávddit geavahuvvojit sihke pedagogalaččat ja hálddahusbargguin. It’s learning ja Fronter geavahuvvojit eanemusat Norgga skuvllain. 2011 giđa čađahedje buot maŋemusjagi oahppit joatkkaskuvllas eksámena elektruvnnalaččat čálalaš eksámeniin. ¶
Dán rádjái lea váilon oppalašlistu mas oaidná buot oahpponeavvuid mat leat gávdnamis. Danin lea Sámediggi bidjan ollu návccaid prošektii mii galgá ovddidit oahpponeavvobáikki internehttii, gosa galget čohkkejuvvot buot sámi oahpponeavvut. Dan neahttabáikki namma lea ovttas.no, ja dan lea Sámediggi ovddidan ovttas Senter for IKT oahpahusain. Ovttas–Aktan-Aktasne- prošeavtta vuosttaš oasi rahpan mearkkaše ge ođđa áiggi sámi oahpponeavvobarggus. Teknologalaš ilbmamat nugo elektruvnnalaš luohkkálatnja, elektruvnnalaš breahta geavaheapmi oahpahusas leat ovdamearkkat dasa ahte oahpponeavvut leat miha eanet go dušše skuvlagirjjit. ¶
Finnut Consult AS árvvoštalai 2006:s sámi oahpponeavvuid ovddidanortnega. Árvvoštallanraporttas leat muhtun rávvagat viidásit bargui. Raporta ii buktán makkárge čielga vástádusaid dasa makkár rolla Sámedikkis galggašii leat boahtteáiggis sámi oahpponeavvuid ovddideamis, muhto ávžžuhuvvui ahte dan ferte ain čielggadit viidáseappot.  Árvvoštallan čuvgii earet eará dan ahte skuvllaide lea váttis oažžut oppalaš gova das makkár sámi oahpponeavvut leat gávdnamis. ¶
Máhttodepartemeanta, Oahpahusdirektoráhtta ja Sámediggi leat 2010:s searválaga ráhkadan raportta “Doaimmat mat galget buoridit sámi oahpponeavvuid ovddideami ja buvttadeami “. Dan ávžžuhusat leat oassi duogášdieđuin maid dán dieđáhusa barggus leat geavahan. Raporttas boahtá ovdan ahte lea skuvlaoamasteaddji ovddasvástádus bearráigeahččat ahte oahpahuslága gáibádusat ja láhkaásahusat čuvvojuvvojit, ja dat mearkkaša ahte galgá skáhppot ohppiide oahpponeavvuid. Bargojoavku oaivvilda ahte doarjagat mat geavahuvvojit nuvttá oahpponeavvoortnegii, baicca galggaše geavahuvvot ođđa oahpponeavvuid ovddideapmái. ¶
Sámediggi lea ráhkadan ulbmilaš plána oahpponeavvuid ovddideapmái 2009-2012. Ulbmilaš plána višuvdna lea ahte galget gávdnot buot fágasurggiin oahpponeavvut sihke lulli, -julev- ja davvisámegillii, vai joksá Mánáidgárddiid rámmaplána ja Máhttolokten-sámi oahppoplánaid áigumušmeriid. Okta ulbmliin lea ásahit resursaskuvllaid oahpponeavvuid ovddideapmái. ¶
Sámediggi hálida geahččalit iešguđetlágan vugiid movt oažžut buorredoaibmi sámi oahpponeavvobuvttadeami ja movt oahpponeavvuid álkibut bidjat gávdnamassii. Sámediggi lea ruhtadan pilohtaprošeavtta Ájluovtta skuvllas Divttasvuonas, mii lea okta dain ođđa doaimmain mat gusket oahpponeavvuid ovddideapmái. Skuvla lea gaskaboddosaččat ožžon resursaskuvla árvvu julevsámegiel oahpponeavvuid oktavuođas, ja lea ožžon bargun ovddidit oahpponeavvuid. Doppe galget ovddidit oahpponeavvuid skuvllas, luohkkábirrasiin, ja galget dasto geahčaladdat ¶
Čoahkkingirjji čállit: Ellen Aina Eira/Ellen Mienna  299 siidu 379 siiddus oahpponeavvuid ohppiiguin ovdal go loahpalaččat daid gárvvistit. Maiddái eará skuvllat sámi guovlluin leat čájehan beroštumi oahpponeavvuid ovddideapmái. Sámediggi diehtá ahte Elgå skuvla Engerdálas dáhtošii oažžut seamma árvvu ja ruhtadeami, ja ahte Guovdageainnu suohkan lea guorahallamin makkár sisdoallu Láhpoluobbala skuvllas galgá leat dasto go doppe eai leat šat doarvái oahppit doalahit skuvlla. Julevsámi pilohtaprošeavtta áigemearri lea biddjon 2011 rádjái, ja dáid áiggiid lea ge Sámediggeráđđi árvvoštallamin prošeavtta. Árvvoštallan lea dehálaš dan ektui makkár geainnuid Sámediggi vállje go galgá viidáseappot bargat oahpponeavvobuvttadeami nannemiin, ja galgá gávnnahit galgá go bargagoahtit doarjut eará resursaskuvlamálliid sámi guovlluin. Sámedikki bargun lea geahččat oahpponeavvopolitihka ollislaš geahččanguovllus, earet eará oahpponeavvuid ovddideami Ulbmilaš plána ektui, ja galgá maid árvvoštallat makkár sadji sámi lágádusain galgá leat oahpponeavvuid ovddideamis. Dat galgá dahkkot ráđđálaga sámi lagádusaiguin. ¶
3.5.6 Sámi mánáid ja nuoraid vealáheapmi ¶
Sámediggi lea ožžon diehttevassii ahte sámi mánát ja nuorat givssiduvvojit, maiddái danin go sis lea sámi duogáš. Givssideapmi dáhpáhuvvá  luohkkálanjas, skuvlašiljus, ohppiid gaskkas ja maiddái gaskal oahpaheaddji ja oahppi. Buot lágán givssideapmi lea dohkkemeahttun láhtten, ja Sámediggi sávvá skuvllaid čájehit ahte sii eai moktege dohkket givssideami.  Earenoamáš duođalaš lea givssideapmi mii dáhpáhuvvá gaskal oahpaheaddji ja oahppi, gos oahpaheaddji čájeha dakkár miellaguottuid ja láhttema mii baldá oahppi ja billista oahppi oahppanbirrasa.  Buorre luohttámušvuohta gaskal oahpaheaddji ja oahppi lea áibbas mearrideaddjin oahppi oahppamii.  Danin  oaidná ge Sámediggi dárbbu geassit ohppiid vel eanet fárrui go galgá árvvoštallat oahpahusdili, masa maid gullá juohke oahppi oahppanbiras. Muhto dáhpáhuvvá maid nuppeguvlui givssideapmi; namalassii ahte oahppit givssidit oahpaheaddji.  Diekkár dáhpáhusaid galgá bargoaddi hui duođalaččat meannudit, ja ferte bargat ohppiid miellaguottuiguin, dat sáhttá eastadit givssideami ja nannet kultuvrralaš girjáivuođa ipmárdusa ja árvvu. ¶
Givssideapmi dáhpáhuvvá maid siskkáldasat sámi servodagas, iešguđet sámi mánnájoavkkuid gaskkas, dan sivas go gullet vissis ealáhussii, geográfalaš guvlui dahje eará sivaid geažil. Ođđa dutkan čájeha ahte stuora oassi sámi mánáin šaddet gillát givssideami, dat lea oassi sin beaivválaš skuvladilis, ja dat lea hui duođalaš ášši. Sámediggi dáhttu giddet fuomášumi dien servodatváttisvuhtii, ja oaidná dárbbu nannet doaimmaid mat galget eastadit heajos guottuid mat olbmuin leat sámivuhtii. Riiddut dahje riidobohciideaddji ságat našunála dási sámepolitihkas viidánit dávjá gitta vuođđoskuvladássái, gos mánát fievrredit riidduid luohkkálatnjii ja skuvlašilljui. Sámepolitihkkárat ja guovddáš politihkkárat berrejit oažžut ipmárdussii dan movt diekkár riidoságat váikkuhit sámi mánáide ja nuoraide, muhto seammás lea dehálaš ahte ii hávkadit buriid politihkalaš oaivádallamiid mat galget leat min rabas servodagas. ¶
Maŋŋá suoidnemánu 22.beaivvi 2011dáhpáhusa ja Utøyasorbmemiid lea čuovga dal biddjojuvvon kultuvrralaš girjáivuhtii ja máŋggakultuvrralaš Norgii. Norga lea álo leamaš máŋggakultuvrralaš, maiddái ovdal go riikii boahtigohte sisafárrejeaddjit eará riikkain. Almmatge lea dilli ain nu ahte sámi álbmot ja sámi kultuvra lea amas eatnasiidda geain ii leat sámi duogáš. Diehtemeahttunvuohta lea stuorámus sivvan gierdameahttunvuhtii. Dieđuid ja máhtu bokte huksejuvvojit šalddit kultuvrraid gaskka. Sámi mánát leat máŋggakultuvrralaččat, ja lea maid dehálaš čalmmustahttit sámi mánáid ja nuoraid bajásšaddandili, ahte sii galget dovdat oadjebasvuođa skuvllas ja astoáiggis ja ahte sin kultuvrralaš duogáš ádnojuvvo árvvus. ¶
Mánáidlávdegoddi lea árvalan iežas oppalaš mearkkašeamis nr. 11 eamiálbmotmánáid ja sin vuoigatvuođaid birra mánáidkonvenšuvnna vuođul, movt dan konvenšuvnna galgá dulkot eamiálbmotmánáid ektui. Ii-vealaheaddji prinsihpa oktavuođas cealká lávdegoddi: ¶
”States parties should ensure that public information and educational measures are taken to address the discrimination of indigenous children. The obligation under article 2 in conjunction with articles 17, 29.1 (d) and 30 of the Convention requires States to develop public campaigns, dissemination ¶
Čoahkkingirjji čállit: Ellen Aina Eira/Ellen Mienna  300 siidu 379 siiddus ¶
Čoahkkingirjji čállit: Ellen Aina Eira/Ellen Mienna  301 siidu 379 siiddus ¶
material and educational curricula, both in schools and for professionals, focused on the rights of indigenous children and the elimination of discriminatory attitudes and practises, including racism.” ¶
Sámediggi oaidná dárbbu vel eanet diehtojuohkimii sámi kultuvrra ja sámi mánáid ja nuoraid vuoigatvuođaid birra Norgga skuvlaásahusain. Sámi ofelaččat lea buorre ortnet mii lea veahkkin juohkimin dieđuid sámi kultuvrra birra dáru ohppiide. Sámediggi oaidná dárbbu viiddidit diehtojuohkima vel eanet, nu ahte vuođđooahpahusa oppalaš oahppoplánain speadjalastá sámi kulturmáhttu miha buorebut go dál.  Earet eará berrejit maid eará mánát go sámi mánát oahppat dáruiduhttinpolitihka birra ja makkár váikkuhusaid dat lea dahkan sámi servodahkii. Dieinna lágiin ožžot mánát eanet ipmárdusa das manne lea dárbu ásahit iešguđetlágan doaimmaid mat nannejit sámi mánáid ja nuoraid vuoigatvuođaid oahpahusa oktavuođas, ja ožžot maid buoret ipmárdusa das makkár mearkkašupmi earet eará Sámedikkis ja sámi institušuvnnain lea ođđaáigasaš Norggas.  Danin lea ge Mánáidlávdegotti ávžžuhus dehálaš njuolggadus man mielde Sámediggi ovttas eará eisválddiiguin galgá bargat. ¶
3.5.7 Sámegielaid dilli ¶
Oahpahuspolitihkalaš hástalus mii guoská buot sámi giellaguovlluide, lea ahte leat oalle unnán olbmot Norggas geat dieid gielaid hupmet. Lea hui eahpečielggas man oallugat duohtavuođas máhttet guđege sámegiela, danin lea ge Sámediggi álggahan sierra giellaiskkadeami, vai oažžut buoret dieđuid sámegielaid dili birra. Lulli, -julev – bihtánsámegiella ja nuortalašgiella leat nu go diehtit eanemus duođalaš dilis. Go dán dieđáhusas eat earut dien gielaid, de dat lea danin go dáhttu lea lahkonit oahpahusáššiide oppalaččat. Oahpahusdieđáhusa čuovvoleamis áigut čalmmustahttit konkrehtalaš strategiijaid ja oahpahuspolitihkalaš doaimmaid iešguđet giellaguovlluin, ja dain galgat váldit earenoamážit vuhtii daid sámegielaid mat leat eanemusat áitojuvvon. ¶
Sámediggi lea juo čađahan politihkalaš doaimmaid maiguin dustet hástalusaid mat gusket earenoamážit áitojuvvon sámegielaide. Dan dahkat earet eará go Sámediggi jahkásaš bušeahtain lea vuoruhan oahpponeavvoovddideami lulli, - ja julevsámegillii, ja addán oahppostipeanddaid studeanttaide geat váldet allaoahpu lulli, - ja julevsámegielas. Bihtánsámegiela ja nuortalašgiela suodjaleapmi ja ovddideapmi leat dán rádjái unnán čalmmustahttejuvvon sámepolitihkas. Sámediggi oaidná dárbbu giddet eanet fuomášumi daid buot rašimus sámegielaide, earenoamážit oahpahuspolitihkalaš doaimmain. ¶
Sámediggedieđáhusa čuovvoleapmin galgá ráhkaduvvot sierra doaibmaplána, ja buot sámegielaide guoskivaš doaimmat ja strategiijat galget konkretiserejuvvon diekkár plánas. ¶
Sámediggi oaidná maid dárbbu nannet sámegieloahpu mánáide ja nuoraide geat eai leat sápmelaččat. Doaibmaplánas galgat maid árvalit movt dan sáhttá bargat. ¶
3.6 Sámedikki rolla, ovddasvástádus ja váldi oahpahussuorggis ¶
Sámelága § 1-2 nanne ahte sápmelaččain galgá leat sin iežaset álbmotválljejuvvon Sámediggi, masa sápmelaččat Norggas válljejit áirasiid. Sámedikki ásaheapmi lea guovddáš ilbmun Vuođđolága § 110a ollašuhttimis, gos daddjo ahte ¶
”Det paaligger Statens Myndigheter at legge Forholdene til Rette for at den samiske Folkegruppe kan sikre og udvikle sit Sprog, sin Kultur og sit Samfundsliv”. ¶
Sámediggi lea iešheanalaš riektesubjeakta mii lea sirrejuvvon ráđđehusas. Dan geavaha dál sihke Sámediggi ja ráđđehus vuođđun ja dat mearkkaša ahte ráđđehus ii sáhte politihkalaččat instrueret ¶
Mánáidlávdegotti Oppalaš Mearkkašeamit nr. 11 (2009) CRC/C/GC/11: General Comment no. 11: Indigenous Children and their rights ¶
under the Convention, punkt. 56. ¶
Sámedikki. Bajemus dási ulbmil Sámedikki politihkalaš doaimmaide, iešheanalaš álbmotválljejuvvon orgánan, lea sihkkarastit ahte diggi beassá eanemus lági mielde iešheanalaččat doaibmat sihke politihkalaš orgánan ja hálddašanorgánan. Dat ii mearkkaš dan ahte galgá leat mihttomearrin ahte Sámediggi iešokto galgá dahkat mearrádusaid buotlágan áššiide maidda diggi ieš hálida mearridanválddi, muhto dat mearkkaša ahte Sámediggái dohkkehuvvo eanet váldi áššiin mat lunddolaččat gullet sámi álbmoga iešmearridanválddi siskkáldas osiide. Okta diein osiin leat sámi oahpahusgažaldagat, dan suorggis livččii lunddolaš ahte Sámedikkis lea eanet guovddáš sadji go das dál lea.13 ¶
Sámedikki árvvoštallamis, maid professor Per Selle čađahii 2011:s, cealká son loahppajurddan ahte “juoga lea áibbas boastut” , go Sámediggi dán rádjái ii leat nagodan ráhkadit giella- ja oahpahusplánaid nugo sámi servodat vuordá Sámedikki dahkat.14 Das čujuhuvvo viidáseappot ahte sivvan dasa ii leat dušše dat ahte guovddáš eiseválddiid bealis eai dohkket ollasii dan ahte Sámedikkis galgá leat váldi oahpahusáššiin, dat lea maid seamma ollu Sámedikki iežas organiserema ja politihkalaš vuoruhemiid (dahje váilevaš vuoruhemiid) sivva go sámepolitihkas eai gidde fuomášumi oahpahuspolitihkkii. Árvvoštallan čujuha maid dasa ahte oahpahus lea okta guovddáš surggiin olles Sámedikki doaimmas, masa ollu eará politihkkasuorggit huksejit dahje man duohken dat leat.: ¶
“Buot mii guoská giela ja oahpahusa heiveheapmái, beaivválaš bearašgielas mánáidgárdái ja viidáseappot skuvllaide, berre mu árvvoštallama mielde gessojuvvot miha čielgaseappot ovdan ja oainnusindahkkojuvvot miha buorebut go dál.” ¶
Oahpahusdieđáhus galgá čielggadit ja nannet Sámedikki rolla oahpahuspolitihkas. Otná dilis lea Sámedikki váldi ja ovddasvástádus oahpahusa lágas mearriduvvon vuoigatvuođaid čađaheamis eahpečielggas. Sámedikkis leat dál máŋga iešguđetlágan rolla ja dikkis lea dahkamuš buot hálddašandásiin olles oahpahussuorggis. Sámediggi doaibmá sihke doarjagiid juohkin ásahussan, hálddašanorgánan mii galgá čuovvut lágas mearriduvvon hálddašanbargamušaid, politihkalaš orgánan, guláskuddanásahussan ja konsultašuvdnabeallelažžan. Seammás lea stuora hástalus ahte sihke sámi báikkálaš servodagain, suohkaniin, fylkasuohkaniin, fylkamánneámmáhiin, departemeanttain ja direktoráhtain lea nu unnán diehtu Sámedikki birra. Dan hástalusa digaštallá dieđáhus. ¶
Sámedikki ovddasvástádus sámi oahpahusáššiin lea ovdánan cehkiid mielde. 1993:s oaččui Sámediggi válddi nammadit lahtuid Sámi oahpahusráđđái. Sámi oahpahusráđđi nammaduvvui 1975:s Girko- ja oahpahusdepertementii sámi skuvlaáššiid ráđđeaddi orgánan. Sámi oahpahusráđđi viiddiduvvui áiggi mielde ja oaččui sierra čállingotti. 1998:s addojuvvui Sámediggái váldi oahpahuslága § 6-4 vuođul ráhkadit láhkaásahusaid vuođđoskuvlla ja joatkkaoahpahusa sámegiel oahpahusa oahppoplánaide, ja joatkkaoahpahusa earenoamáš sámi fágaid oahppoplánaide. ¶
Oahpahuslága mielde galgá Sámediggi maid ovttas departemeanttain evttohit láhkaásahusaid dihto eará oahpoplánaide sámi guovlluid vuođđooahpahusas ja ohppiide geat muđui ožžot sámegiel oahpahusa vuođđoskuvllas ja joatkkaoahpahusas. Muhto lea departemeanta mii galgá dohkkehit ja mearridit daid láhkaásahusaid. Sámediggi dohkkeha sámegiela oahppoplánaid ja muhtun dihto fágaid oahppoplánaid joatkkaoahpahusas daid rámmaid siste maid departemeanta mearrida. Nu ii beasa ge ¶
Geahča earet eará bargojoavkku raportta mii lea geahčadan Sámedikki riektedili ja Láhkaossodaga ¶
ođđajagimánu 26.beaivvi 1995 reivve. ¶
Geahča Gáldu – Álgoálbmogiid vuoigatvuođaid gelbbolašvuođaguovddáža loahppaárvvoštallama ¶
eamiálbmogiid rivttiid birra, Seminára iešguđetlágan oainnuid birra mat gusket iešmearrideapmái, Gáldu Čála – Eamiálbmotvuoigatvuođaid áigečála, Nr. 2/2009,”Sámi iešmearrideapmi: Oahpahus, dutkan ja kultuvra”, s.24. ¶
Geača Per Selle, Bergen Universitehta ja Norut Alta-Áltá, Sámedikki organisatuvrralaš hástalusat. ¶
Árvvoštallan, siidu 43. ¶
Čoahkkingirjji čállit: Ellen Aina Eira/Ellen Mienna  302 siidu 379 siiddus Sámediggi áibbas iežas oaivila mielde mearridit oahppoplánaide sisdoalu. Sámedikkis ii leat váldi mearridit duodjefága oahppoplánaid ja eará fágaide vuođđoskuvllas oahppoplánaid. ¶
Oahppoplánaid láhkaásahusat oahpahuslága § 2-3 ja § 3-4 gohččot addit oahpu sápmelaččaide, sin giela ja servodateallima birra iešguđetge fágasurggiin. Daid rámmaid siskkobealde maid departemeanta mearrida, lea Sámedikkis váldi addit láhkaásahusa mii guoská diekkár oahpu sisdollui. ¶
Váldi mii addojuvvui Sámediggái oahpahuslágas, lei vuosttaš láhkahálddašanváldi mii biddojuvvui njuolga Sámediggái lága bokte, mii ii lean delegerejuvvon láhkaásahusain. Dan válddi oaččui Sámediggi 1998:s, almmá makkárge hálddahusviiddidemiin mii livččii adnon dan čuovvoleapmái. Duohta dilis lei ge dasto Sámi oahpahusráđđi, mii lei Girko- ja oahpahusdepartemeantta vuollásaš etáhtta mii fágalaččat čuvvolii dieid bargguid. Easka jagis 2000 sirdojuvvui Sámi oahpahusráđi čállingoddi, mas ledje oktiibuot 25 virggi, Sámediggái. ¶
Dat ahte manai nu guhkes áigi ovdalgo bargamušat ja ovddasvástádusa sirdojuvvui Sámediggái, lea várra báidnan ovttasbargu gaskal Sámedikki ja oahpahusovddasvástideaddji departemeantta. Nu aitto go 2008:s lei Sámediggi ja departemeanta fágalaččat hui garrasit vuostálaga gažaldagas ahte man muddui departemeanta sáhttá gohččut Sámedikki rievdadit dohkkehuvvon oahppoplánaid sámi fágain. Daid vásáhusaid vuođul mat Sámedikkis leat oahppoplánabargguin, sáhttá leat ágga jáhkkit ahte lassi váldi Sámediggái oahpahusgažaldagain,  nugo galggašii leat álbmotrievtti mielde, gáibida vuđolaš ságastallama gaskal stáhtalaš eiseválddiid, Sámedikki ja sámi institušuvnnaid main lea ovddasvástádus fállat oahpu. ¶
Sámedikki konsultašuvdnariekti addá diggái buoret vejolašvuođa váikkuhit našuvnna oahpahuspolitihkkii ja láhkaaddimii go lei dalle ovdal go konsultašuvdnaortnet ásahuvvui. Muhto eaktun dasa lea ahte departemeanttat mat leat oahpahusa ja máhtu ovddasvástideaddjit, čuvvot šiehtadusa nugo lea jurdda ahte dan galgá čuovvut. Dan rájes go Sámedikki ja stáhtalaš eiseválddiid konsultašuvdnavuohki mearriduvvui Gonagaslaš resolušuvnnain 2005:s, galgá Sámedikkiin ráđđádallat buot oahpahusáššiin mat gusket sámi beroštumiide. ¶
Áigeguovdilis oahpahuspolitihkalaš áššit main leat ráđđádallan Sámedikkiin, ja leat boahtán ovttaide, leat ovdamearkkadihte gažaldat sámi ovddasteami birra našuvnnalaš váhnenorgánii Mánáidgárddiid váhnenlávdegoddi (FUB) ja Vuođđooahpahusa váhnenlávdegoddi (FUG).  2010 rájes lea Máhttodepartemeanta čuvvon dakkár bargovuogi gos Sámediggi evttoha ovtta sámi evttohasa goappáge váhnenlávdegoddái, ja departemeanta dáhttu čuovvut Sámedikki evttohusa. Sámedikkis ii leat alddis váldi nammadit áirasiid, danin go dien guovtti lávdegotti lahtuid nammada Gonagas Stáhtaráđis. 2010 rájes oaččui Vuođđooahpahusa váhnenlávdegoddi vuosttaš sámi váhnenáirasa. ¶
Konsultašuvdnašiehtadus lea dagahan ahte Sámedikki ja ráđđehusa gaskaneasgulahallan jođihuvvo eanet ortnega mielde. Leat máŋga ovdamearkka mat čájehit buriid ráđđádallamiid gos Sámedikki oainnu leat gullan ja čuovvolan áššáiguoskivaš lágas dahje láhkaásahusas. Muhto leat maid ollu hástallusat ovddabealde, earenoamážit gažaldagain mat gusket dasa movt ollislaččat lahkonit sámi oahpahuspolitihkkii. Dál bargá Sámediggi áššis áššái, ja leat unnán vejolašvuođat buktit bajitdási smiehttamušaid ja árvalit prinsihpalaš čielggademiid. ¶
Sivvan dasa lea muhtun muddui dat ahte sámepolitihkka lea dego luovos oassi dain iešguđet departemeanttain, muhto maiddái dat ahte oahpahusáššit (prošeaktadoarjagat oahpponeavvuide, earenoamáš doarjagat skuvlajođiheapmái ja sullasaččat) álo leat Máhttodepartemeanta vuollásaš áššit, muhto dat gusket maid eará departemeanttaide main lea váldoovddasvástádus sámepolitihkalaš áššiide. Dat dagaha stuora hástalusaid sihke olggobeal ja siskkáldas ovttastahttimii ja gulahallamii, ja dasa lassin váldet dávjá Sámedikki hui maŋŋit mielde dehálaš proseassaide. Eará hástalus lea departemeantta ja Oahpahusdirektoráhta gaskavuohta, ja maiddái siskkáldasat departemeantta ¶
Čoahkkingirjji čállit: Ellen Aina Eira/Ellen Mienna  303 siidu 379 siiddus iešguđet osiid oktavuođat. Sámediggi oainnášii vejolašvuođaid ovttastahttima buorebut láhčit, vai proseassat buorebut ovttastuvvot ja šattašii buoret diehtu konsultašuvdnašiehtadusa birra. ¶
Go Sámediggi oassálastá vuolit váikkuhandási mearrideddjiiguin, ovdamearkkadihte go ráđđádallá detáljadásis, ovdamearkkadihte detáljadási konsultašuvnnain, gos bajitdási prinsihpat juo leat mearriduvvon, de lea Sámedikki vásáhus ahte diekkár proseassat dávjá álggahuvvojit eiseválddiid iežaset beroštumiid vuođul, ja sámi dárbbut vuoruhuvvojit hárve. Nu sáhttet ge eiseválddit ieža bidjat eavttuid buot konšultašuvnnaide ja ieža defineret mat galget leat dehálaš áššit. ¶
Galgá leat čielggas ahte easka de go beassá leat mielde bajemusdási mearridanproseassain, doppe gos mearridit eavttuid, de easka sáhttá servodaga ovddidit iežas áigumušaid mielde. Mađi vuolit detáljadásiide boahtit, dađi eanet gáidat mii iešmearridanrievttis eret, ja dađi eanet bieđganit Sámedikki vátná návccat. ¶
Maori álbmoga dutki Graham Smith lea rávven eamiálbmogiid váruhit das maid ieš gohčoda ”distraheren politihkkan” (Smith 2003: 3). Son čujuha dasa ahte máŋgga oktavuođas lea eiseválddiid áigumuš ja dáhttu duvdit eamiálbmogiidda ollu smávva áššiid maiguin galget buđaldit ja maidda galget ohcet čovdosiid, ja nu ájihit daid vai eai astta ovddidit ja ráhkkanahttit iežaset áššiid. Dál sáhttá ge jearrat ahte lea go Sámediggi ožžon nu ollu hálddahuslaš bargamušaid oahpahussuorggis ahte das ii leat šat dilli jođihit strategalaš oahpahuspolitihka. Lea áibbas čielgasit dárbu oažžut Sámedikki dan dillái ahte dat sáhttá áimmahuššat politihka ovddidandoaimmas, mii mearkkaša ahte nákce konkretiseret sámi oktasaš vuoigatvuođaid álbmotrievtti mielde. Dušše dien láhkái nákce Sámediggi gávnnahit makkár ovddidandoaimmaid lea dárbu álggahit ja duohtandahkat vai olaha dan mihttomeari gos sápmelaččat ožžot duohta dilis ieža mearridit. ¶
Sámediggi lea álbmotválljejuvvon našunála dási orgána sápmelaččaide masa sápmelaččat ieža leat válljen áirasiid. Danin lea ge dehálaš ahte go mii Norgga eiseválddiiguin deaivvadit ahte dat dáhpáhuvvá seamma dássásaš eavttuid vuođul, ja ahte ollislaččat lahkonit bajemusdásis sámi oahpahuspolitihkkii, ja ahte dan barggus oaidnit oktavuođa ovdalaš proseassaide ja proseassaide mat leat seamma áiggis jođus. Sámediggi ii leat earenoamáš berošteddjiid ovddasteaddji, muhto nuppi dain našunálstáhta álbmoga ovddasteddjiin mat leat ásaiduvvan seamma eatnamii.  Danin eai leat get sámepolitihkalaš váttisvuođat ja čuolmmat dušše muhtun sektorii gullevaš politihkka. ¶
Movt dieinna hástalusain bargat duohta dilis; okta vuohki sáhttá leat mearridit Sámedikki ja departemeantta oktavuođačoahkkimiid, mat dollojuvvojit juohke jahkebealis, dakkár čoahkkimiin gos bajemusdási gažaldagat gieđahallojuvvojit, mat bidjet láidestemiid eaŋkilproseassaide mat dahkkojit detáljadásis. Dan oktavuođas lea lunddolaš geahčadit lea go dárbu ollislaččat divodit Sámelága njuolggadusaid mat gusket Sámediggái ja oahpahuslágas dan oasi mii gusoká Sámedikki váldái. Minddár lea dehálaš ahte dieid oktavuođačoahkkimiid bohtosat dovddusindahkkojuvvojit buot osiide departemeanttas ja direktoráhttii ja nu maiddái siskkáldasat Sámedikkis. ¶
Soaitá maid leat lunddolaš ahte diet čoahkkimat juohke jahkebeali leat politihkalaš dásis, ja ahte Ođastus-hálddahus- ja girkodepartemeanttas, mii lea sámepolitihkalaš ovttastahttindepartemeanta, maiddái lea rolla dain čoahkkimiin. ¶
3.7 Ekonomalaš hástalusat ¶
3.7.1 Váilevaš bušeahttajuolludeamit Sámedikki oahppoáššiid bargguide ¶
Sámediggi oaččui 1998:s válddi oahpahuslága § 6-4 vuođul ráhkadit láhkaásahusa vuođđoskuvlla ja joatkaoahpahusa sámegiel oahppoplánaide, ja maiddái ráhkadit láhkaásahusa muhtun vissis sámi fágaid oahppoplánaide joatkkaoahpahusas. Dan válddi sirdima eai čuvvon makkárge liigehálddahusresurssat mat livčče adnon dien barggu čuovvoleapmái. Ja go Sámedikkis eai lean ruđat ¶
Čoahkkingirjji čállit: Ellen Aina Eira/Ellen Mienna  304 siidu 379 siiddus doaimmahit dien válddi, de šattai duohtadilis Sámi oahpahusráđđi, Girko- ja oahpahusdepartemeantta vuollásaš etáhtta, fágalaččat čuovvolit dieid bargguid. ¶
Duohta dilli lea nu ahte go Sámediggái leat sirdán bargamušaid, de eai leat ruhtajuolludeamit čuvvon daid bargamušaid, dahje daidda eai leat juolludan seamma dásis ruhtalassáneami go eará bargamušaide maid stáhtalaš eiseválddit ieža ain doaimmahit. Lea áibbas dárbu oažžut doarvái ruhtajuolludemiid go galgá nákcet ovddidit ollislaš bajitdási oahpahuspolitihka Sámedikkis. ¶
3.7.2 Fylkasuohkaniid rolla joatkkaskuvllaid hálddašeaddjin ¶
Joatkkaoahpahus lea fylkasuohkaniid ovddasvástádussuorgi, earret dan guovtti sámi joatkkaskuvlla Kárášjogas ja Guovdageainnus, mat leat stáhta ovddasvástádus. ¶
Sámedikkis leat ovttasbargošiehtadusat máŋggain fylkasuohkaniin, ja šiehtadusat galggaše geatnegahttit goappešat beliid ovttasbargat áššiin maidda sihke fylkasuohkanis ja Sámedikkis lea beroštupmi ja ovddasvástádus. Ovttasbargošiehtadusat leat veaháš iešguđetláganat sihke hámi ja sisdoalu dáfus, muhto šiehtadusain ii leat detáljadásis daddjojuvvon makkár surggiide gusket. Joatkkaoahpahus lea ain, beroškeahttá šiehtadusas, fylkasuohkana ovddasvástádus mas Sámediggi galggašii leat ovttasbargi. Joatkkaoahpahusa skuvlastruktuvrra rievdadeapmi lea gažaldat mii sáhttá mearkkašit ollu sámi ohppiid skuvlafálaldahkii ja sámi guovlluid ássamii. ¶
Skánit joatkkaskuvlla heaittiheapmi čájeha ahte skuvlaoamasteaddji sáhttá ruhtavátnivuođa geažil heaittithit oahppofálaldaga mii lei heivehuvvon sámi ohppiide. Romssa ja Nordlándda fylkasuohkanat jođiheigga dien skuvlla ovttas, danin go márkasámi oahppit ásset goappešat diein fylkkain. Elvemo joatkkaskuvlla heaittiheapmi Skániin dáhpáhuvai Sámedikki dáhtu vuostá. Sámedikkis ledje ovdal skuvlla giddema 2009:s ráđđádallamat fylkaráđiin, ja maŋŋil go skuvlla ledje heaittihan, de lea Sámediggi ovddidan ášši konsultašuvdnačoahkkimis Ođasmahttin, -hálddahus – ja girkodepartemeanttain. Sámedikkis leat ain ságastallamat Skánit suohkaniin dan birra movt fievrredit joatkkaoahpahusfálaldaga viidáseappot suohkandásis Skániin. Dan fálaldagas galgá earenoamážit čalmmustahttit sámi kultuvrra. Dát ášši čájeha ahte lea unnán maid Sámediggi sáhttá bargat go lea sáhka dakkár politihkkasurggiin main fylkasuohkanis galgá leat iešmearrideapmi. Ášši čájeha maid ahte ovttasbargošiehtadusat eai galgga šaddat oađđi dokumeantan, muhto daid galgá sihke Sámediggi ja fylkasuohkan áŋgirit geavahit. Skuvlastruktuvrrat leat dávjá dakkár áššit main leat hui lagas čanastagat fylkadikki bušeahttameannudeapmái. Sámediggi lea šaddan vásihit man váttis lea viggat ákkastallat ahte galget muhtun smávit jovkui fylkkas doalahit skuvlafálaldagaid, go vuosteágga lea ruhtaseastin. ¶
Fylkasuohkan ii lea oppalohkái geatnegahttojuvvon fállat sámegiel oahpahusa dahje oahpahusa sámi oahppoplánabuktosiid mielde, maid vuođđun lea sámegiella, kultuvra ja serrvodateallin. Dát čájeha ahte lea dárbu defineret ja láhkaásahusain mearridit guđet joatkkaskuvllat galget addit sámegillii ja sámegielas oahpu sámi oahppoplánaid mielde iešguđetge fylkkas, sihke davvi, -julev- ja lullisámi guovlluin, ja sihkkarastit diekkár oahpahussii ruhtadeami. Sámi álbmogis lea riekti oažžut dievaslaš vuođđooahpu. Dasa gullá joatkkaoahpahus mii lea heivehuvvon oahppi ruovttufylkka sámegillii, kultuvrii ja servodateallimii. Diekkár oahpahus ii galgga leat skuvlaoamasteddjiid bušeahtain dakkár poasta maid sáhttet sihkastit eret go galget seastit ruđa. ¶
Skánit joatkkaskuvlla heaittiheapmi čájeha maid mii sáhttá dáhpáhuvvat jus sámi joatkkaskuvllaid hálddašeapmi sirdašuvvá almmá válddikeahttá vuhtii sámi ohppiid rivttiid. Ášši čájeha maid ahte lea dárbu skuvlaoamasteaddji geatnegasvuođaid sámi álbmoga ektui nannet lágain dahje láhkaásahusain. ¶
3.7.3 Suohkanat skuvlaoamasteaddjin: Refušuvdnamáksinortnet ja doarjagat ¶
Sámediggi lea máŋgga geardde gieđahallan ja digaštallan njuolggadusaid mat gusket sámegiel oahpahusa refušuvdnamáksinmeriide. Dan leat dahkan politihkalaš čoahkkimiin main leamaš mielde departemeanttat maidda ášši gullá, ja maiddái čoahkkimiin suohkaniiguin ja váldoorganisašuvnnaiguin, nugo KS. Njuolggadusat leat eahpečielgasat ja eai ge leat govttolaččat suohkaniidda ja ¶
Čoahkkingirjji čállit: Ellen Aina Eira/Ellen Mienna  305 siidu 379 siiddus fylkasuohkaniidda. Dasa lassin leat máŋga suohkana čujuhan ahte máksinmearit leat beale vuollin, ja ahte fertejit lasihit juolludemiid refušuvdnamáksimiidda nu ahte dat gokčet duohta goluid. Maiddái Sámediggi dáhttu divodit joatkkaoahpahusa sámioahpu doarjjaortnega. Dat ášši lea máŋgga geardde gieđahallojuvvon čoahkkimiin Máhttodepartemeanttain ja maiddái Stuoradikki Girko, -oahpahus- ja dutkanlávdegottiin. ¶
Sámediggi diehtá ahte Oahpahusdirektoráhtta lea árvvoštallan sámi vuođđooahpahusa doarjjaortnega Sámedikki ávžžuhusa mielde. Muhto das ii leat vel boahtán dakkár boađus ahte dálá máksinmearit leat lassánan, dahje ahte máksinmeriid livčče lokten dan meare ahte govččaše sámi oahpahusa duohta goluid. ¶
Máŋga fylkasuohkana leat vásihan ahte maŋŋil go Máhttlokten váldojuvvui atnui, de eai šat oaččo stáhtadoarjaga fállat sámegiela amasgiellafágan. Sámegiella amasgiellan lea albma oahppofálaldat sámegielas. Sámediggi oaivvilda ahte skuvllat galget ovddidit heivehuvvon oahpahusa ja molsašuvvi bargovugiid. Oahpahusláhka namuha vuoigatvuođa oažžut oahpu sámegillii ja sámegielas, muhto ii namut makkár vejolaš vuogit leat oahpahit sámegiela. Dakkár oktavuođain gos buoremus čoavddus oahppái lea válljet sámegiela amasgiellan, de berre dan molsaeavttu válljet. Joatkkaskuvllat dárbbašit oažžut doarvái veahkkeváriid vai nákcejit fállat maiddái amasgielaid fágan. Ohppiidlohku geat válljejit sámegiela amasgiellan lea muhtun oktavuođain hui vuollin, go bálddastahttá eará amasgielaiguin. Sámegiella lea almmolaš giella Norggas, ja ii leat ge riekta ahte sámegiella galgá gilvalit amasgielaiguin nugo ovdamearkkadihte duiskkagielain oahpaheamis. ¶
Sámedikki mielas lea buorre go suohkanat addet lohkanpermišuvnna oahpaheddjiide čađahit joatkkaoahpahusa sámegielas, ja diekkár lohkanlobit leat lassánan dađistaga. Doarjja maid suohkanat ožžot lea dehálaš doarjja mainna sihkkarastá sámi ohppiide ja earáide geat hálidit oahppat sámegiela buriid oahppofálaldagaid iežaset ruovttusuohkaniin. ¶
Sámediggi oaidná dárbbu ođđasis árvvoštallat doarjjaortnegiid maid Oahpahusdirektoráhtta ja Máhttodepartemeanta leat mearridan sámi vuođđooahpahussii, vuođđoskuvlii ja joatkkaoahpahussii. Dasa lassin lea dárbu mearridit ođđa njuolggadusaid doarjjahálddašeapmái, ja Sámediggi ferte leat mielde dan barggus. Ja maiddái galgá vuhtiiváldojuvvot ahte dat boahtá váikkuhit bušeahtaide jus lasihit sámi oahpahusa doarjja- ja refušuvdnamáksinmeriid. ¶
Sámediggi lea dál mielde bargguin, gos sierra bargojoavku, mas Sámediggi ja KS,leat mielde, galgá geahččat makkár sámepolitihkalaš hástalusat suohkaniin oppalaččat leat. Go diet bargojoavku geargá ja buktá barggu bohtosa, de das boahtá ovdan makkár áigeguovdilis oahpahuspolitihkalaš gažaldagaid lea áigeguovdil gieđahallat Sámedikkis. ¶
3.8 Stáhta sámi skuvllat ¶
3.8.1 Sámi joatkkaskuvllat Kárášjogas ja Guovdageainnus ¶
Earenoamáš gažaldat maid politihkalaččat ferte čielggadit oahpahusdieđáhusas, lea dan guovtti sámi joatkkaskuvlla boahttevaš dilli, Guovdageainnus ja Kárášjogas. Sámediggi lea dien ášši meannudan máŋgga geardde, ja buktán iešguđetlágan loahppaárvvoštallamiid. ¶
Lea vuđolaččat suokkardallojuvvon movt boahtteáiggis galggašii hálddašit Kárášjoga ja Guovdageainnu stáhtalaš joatkkaskuvllaid. Bargojoavku mii lei nammaduvvon dien čielggadit, buvttii iežas rávvagiid 2006:s, ja ávžžuhii ahte hálddahus biddjojuvvošii etáhttii mas lea vuogádat máhttit dien doaimmahit, namalassii fylkasuohkanii. Sámi joatkkaskuvllaid geatnegasvuohta fállat sámegiel oahpu evttohuvvui nannejuvvot láhkaásahusa rievdademiin, ja seamma maid go guoská geatnegasvuhtii fállat oahpu Máhttolokten-Sámi oahppoplánabuktosiid mielde. Sámedikki rolla ja váikkuhandoaimma evttohedje vuhtiiváldit šiehtadallamiid bokte. ¶
Čoahkkingirjji čállit: Ellen Aina Eira/Ellen Mienna  306 siidu 379 siiddus ¶
Lea guhkes áiggi juo leamaš guoddi prinsihpan ahte stáhta ii galgga jođihit doaimmaid mat gullet suohkansuorgái, nugo joatkkaskuvllaid. Oassin sámi joatkkaoahpahusa árvvoštallamis Ođastus 94 oktavuođas, nammaduvvui bargojoavku (Kvalviklávdegoddi) mii galggai árvvoštallat duon guovtti sámi joatkkaskuvlla čanastatmálliid. Raporta leai gárvvis čakčamánus 2002, ja das árvvoštalle golbma molsaeavttu: juogo dat ahte ain galgá leat čadnojuvvon Oahpahus- ja dutkandepartementii, dahje Finnmárkku fylkasuohkanii dahje Sámediggái. ¶
Sámedikki dievasčoahkkin mearridii 2003:s ahte dohkkehuvvon sámediggeplána mielde berre Sámediggi ovdánahttejuvvot politihka hábmejeaddjin ja válddi čađaheaddjin. Ii rehkenastojuvvo lunddolažžan, ahte Sámediggi, mii lea parlamentáralaš orgána, galggašii oažžut ovddasvástádussan jođihit guokte sámi joatkkaskuvlla. Dasa lassin berre Sámedikki rolla, váldi ja ovddasvástádus diekkár badjelasas váldima oktavuođas čielggaduvvot. Sámediggi guorrasii dasa ahte diet guokte skuvlla ain bissot Oahpahus- ja dutkandepartemeantta vuolde, dassážii vel eará čanastatvejolašvuođat leat čielggaduvvon. ¶
Bargojoavku mas leat mielde Máhttodepartemeanta, Oahpahusdirektoráhtta ja Sámediggi bođii 2006:s dan oaivilii ahte sámi joatkkaskuvllaid hálddašeapmi berre sirdojuvvot fylkasuohkanii, mas lea vuogádat mii sáhttá diekkár doaimma hálddašit.  Bargojoavku rávvii maid ahte álggahuvvoše šiehtadallamat fylkasuohkaniin dieid skuvllaid hálddašeami hárrái.  Bargomannolat ja šiehtadallanboađus galggai sihkkarastit ahte stáhta riektevuoigatvuohta sámi álbmoga ektui, ja Sámedikki rolla ja oahpahusfálaldagaide váikkuhanvejolašvuohta vuhtiiváldojuvvui. ¶
Dasa lassin rávvii bargojoavku ahte ráhkaduvvo sierra láhkaásahus mas daddjo ahte sámi joatkkaskuvla galgá addit oahpu davvisámegielas ja davvisámegillii, ja láhkaásahus mii geatnegahttá skuvlla láhčit oahpu Máhttolokten – sámi oahppoplánabuktosiid mielde, ja ahte stáhta Statsbygg oamasta skuvlavisttiid/opmodagaid. Joavku rávvii maid ahte skuvlla doaimmat ruhtaduvvojit stáhtabušeahtas (kap.222). Joavkku ráva mii guoská dasa ahte skuvlla doaibma galgá ruhtaduvvot stáhtabušeahta 222. kapihttalis, sisttisdoalai maid dan ahte skuvlla doaibma galggai ruhtaduvvot seammaládje go Snoasa ja Romssa sámi skuvllaid oahpahus- ja internáhttabálvalusat ruhtaduvvojit. ¶
Raporttas buktá bargojoavku maid eará rávvagiid, ja dadjá earet eará ahte dohkálaš oahppofálaldat, gč. Eamiálbmotrievttalaš geatnegasvuođaid, mearkkaša dan ahte buot unnimus gáibádus lea ahte galgá addot sámegieloahppu unnimusat ovtta skuvllas (joatkkaskuvllas) juohke golmma sámegielas. Dan vuođul árvalii bargojoavku ahte oahpahuslága kap.6 ja lága láhkaásahus rievdaduvvojit. ¶
Sámediggi ii čuovvolan dien rávvaga, go dievasčoahkkin meannudii ášši 2008:s. Dalle dahkkui čuovvovaš mearrádus: ¶
“Sámediggi bivdá sámediggeráđi farggamusat čielggadit hálddašanvuogi mas Sámediggi lea stáhta sámi joatkkaskuvllaid hálddašanovddasvástideaddji, dan olis maid galgá čielggadit sierra orgána ásaheami Sámediggái, mii galgá hálddašit sámi skuvla- ja oahpahusgažaldagaid.” ¶
Sámediggi bođii dan oaivilii ahte Oahpahusdirektoráhtta ain galgá leat sámi joatkkaskuvllaid ovddasvástideaddji, dassážii dakkár hálddašanmálle lea čielggaduvvon gos Sámediggi livččii hálddašanovddasvástideaddji, ja dassážii Sámediggi lea gárvvis váldit badjelasas skuvllaid hálddašeami, gč.ILO-konvenšuvnna nr.169 art.27.2. ¶
Sámi ohppiid joatkkaoahpahus fátmmasta buot sámi giellaguovlluid, ja dasa gullá sihke studerenráhkkanahtti ja fidnofágalaš oahpahus. Nu movt sámi skuvla lea definerejuvvon Máhttolokten-sámi oahpponeavvobuktosis, de dasa gullá maid joatkkaoahpahus. Sámi nuorat ožžot dál oahpu earet eará stáhta sámi joatkkaskuvllain, fylkasuohkana joatkkaskuvllain, earenoamaš sámi fágaid ja eará fágaid oahppofidnodagain ja gáidosisoahpahussan. ¶
Čoahkkingirjji čállit: Ellen Aina Eira/Ellen Mienna  307 siidu 379 siiddus Sámediggi čujuha earet eará ON Eamiálbmotjulggaštussii mii vuordá ahte eamiálbmogat ieža galget beassat leat mielde stivremin iežaset oahppoinstitušuvnnaid, ja ahte sii ieža galget beassat váikkuhit oahpahusa sisdollui maid diet institušuvnnat fállet. Sámediggi lea ovttaoaivilis dan vuođđojurdagii, ahte livččii gal buot buoremus jus sámi joatkkaskuvllaid oamasteapmi livččii sámiid hálddus, ja Sámediggi livččii dan ásahus mii earet eará ruhtada jođiheami ja nammada stivrra. Muhto Sámediggi lea beassan vásihit movt lea mannan go institušuvnnat leat sirdojuvvon Sámedikki háldui, ja daid vásáhusaid sáhttá skuvllaid jođiheapmái nai sirdit. Diet institušuvnnat leat muosáhan ahte sin ovdánanvejolašvuođat ovdal go bohte Sámedikki bušeahta háldui ledje miha buorebut go de go Sámediggi válddii badjelasas ruhtadeami. Sámediggi hálida dás geassit ovdan Beaivváš Sámi Teáhtera, mii ollu gerddiid lea čajehan eahpeduhtavašvuođa go Sámedikki ruhtadeapmi ii atte sidjiide seamma ovdánanvejolašvuođaid go eará sullasaš teáhteriin leat, mat ožžot doarjaga njuolga departemeanttas. Sámediggi gal ballá ahte sámi joatkkaskuvllaid boahtteáiggi ovdáneapmi dáidá šaddat heajut, daningo Sámedikkis eai leat dat reaiddut mat dárbbašuvvojit go galgá sihkkarastit skuvllaide ekonomalaš oadjebasvuođa ja boahtteáiggi maid dárbbašit go galget nákcet fállat buori oahppofálaldagaid sámi ohppiide. ¶
Sámediggi oaidná ahte jus duon guokte sámi joatkkaskuvlla hálddašanovddasvástádus dahje oamasteapmi sirdojuvvošii Sámediggái, de dat eaktuda earet eará dan ahte Sámediggi ferte oažžut dakkár rolla bušeahtaid ráhkadeamis mii attašii duohta vejolašvuođa konsulteret bušeahttaáššiin, ja ahte diekkár konsultašuvnnat mielddisbuvttáše Sámediggái eanet váikkuhanfámu juolludemiin mat jahkásaččat juolloduvvojit sámi ulbmiliidda oppalaččat ja ábaida Sámediggái. Dasa lassin lea dás gažaldat skuvllaid jođiheami rámmaeavttuin, ja movt Sámedikki, nugo boahtteáiggi skuvlaoamasteaddji, ja departemeanttaid ja direktoráhta gaskavuohta šattašii leat, go dilli gearddi lea nu ahte Sámedikkis lea unnán váldi mearridit oahppoplánaid jna. Ii Sámediggi dáhto fylkasuohkanii ge sirdit sámi joatkkaskuvllaid. Stuorámus vuosteágga dasa ahte diet skuvllat šattaše fylkasuohkana skuvlan, lea ahte oalle fargga sáhttá šaddat gažaldat skuvlajođiheami gánnáhahttimis, eai ge beroš oahpahusa kvalitehtas ja dan árvvus mii sámi joatkaoahpahus iešalddis lea. Sámediggi lea beassan vásihit movt fylkasuohkan sáhttá hálddašit joatkkaskuvllaid main leat earenoamáš fálaldagat sámi suorggis. Romssa suohkan heaittihii dehálaš joatkkaskuvlla sámi guovllus, Skánit joatkkaskuvlla Elvemoas. Dat čájeha ahte sámi oahppofálaldagat joatkkadásis ille nagodit ceavzit jus biddjojuvvojit fylkasuohkana háldui, gos árvvoštallet daid dušše ekonomalaččat.  Lea ávccá čielggas ahte sámi joatkkaskuvllaid jođiheami ferte hukset dan ipmárdussii ahte lea dehálaš fállat sámi unnitloguálbmogii oahppofálaldaga joatkkadásis, mii addá sidjiide vejolašvuođa áimmahuššat ja ovddidit sámegiela ja sámi kultuvrra. Vaikko Sámedikkis leat ge bargošiehtadusat fylkasuohkaniiguin, de aŋkke lea seamma stuora ekonomalaš ja hálddahuslaš eahpesihkkaris dilli, ležžet dal skuvllat fylkasuohkana dahje Sámedikki hálddus. Ii ge Sámediggi leat gullan maidege fylkasuohkanis, ahte doppe dal hálidivčče váldit badjelasas sámi joatkkaskuvllaid oamasteami. ¶
Sámediggi čujuha maid dasa ahte lea nammaduvvon bargojoavku mii galgá árvvoštallat Sámedikki rolla ja válddi, ja čujuhit maid davviriikkalaš sámekonvenšuvnna šiehtadallamiidda, main boahtá leat ollu dadjamuš Sámedikki ovdáneapmái nugo politihkalaš orgánan ja hálddašanorgánan. Nu guhká go Sámedikkis eai leat vel sajis reaiddut maid dárbbaša jus galggašii badjelasas váldit skuvlajođiheami ovddasvástádusa, de lea buoremus ahte sámi joatkkaskuvllat bissot stáhta hálddus ja stivrejuvvojit nugo dál. Maiddái sámi joatkkaskuvllaid stivrajođiheaddji lea hui čielgasit dadjan ahte skuvllat eai hálit šaddat Sámedikki eai ge fylkasuohkana vuollásaččat.  Muhto Sámediggi oaidná dárbbu rievdadit lágaid mat gusket vuoigatvuhtii oažžut sámegieloahpu joatkkaoahpahusas. Diet riekti ferte nannejuvvot sierra lágain dahje láhkaásahusain, ja geatnegasvuohta addit oahpu Máhttolokten-sámi oahppoplánaid mielde joatkkaoahpahusas ferte maid nannejuvvot sierra láhkaásahusain. Go diet riekti ja geatnegasvuohta gearddi vuos lea mearriduvvon lágas ja/dahje láhkaásahusas, de ii leat nu beare várálaš oahpahusfálaldaga hárrái gii sámi joatkkaskuvllaid oamasta dahje hálddaša. Dasto leat aŋkke skuvllat ja daid oamasteaddjit geatnegahttojuvvon fállat dan oahpu mii lea lágas dahje láhkaásahusas mearriduvvon. Sámediggi atná vuođđun ahte sámi joatkkaskuvllaid doaimmaid ruhtadeapmi ain galgá leat nugo dál lea, stáhtabušeahta kapihttalis 222. ¶
Čoahkkingirjji čállit: Ellen Aina Eira/Ellen Mienna  308 siidu 379 siiddus ¶
Sámediggi ii oainne ahte livčče boahtán ođđa dieđut áššái mat gáibidivcčče Sámedikki váldit badjelasas sámi joatkkaskuvllaid hálddašeami, baicca leat boahtá eanet vuosteákkat diesa. Sámedikki oainnu doarju maid Per Selle su raporttas, ”Sámedikki organisatuvrralaš hástalusat”. Selle cealká ahte diekkár stuora hálddašanbarggu badjelasasváldin ii leat vejolaš dainna doaibmahálddašanmálliin mii Sámedikkis dál lea. ¶
Sámediggi doarju dien oainnu ja oaivvilda ahte váldde de geaži, jus Sámediggi galgá váldit badjelasas dien guokte skuvlla hálddašanovddasvástádusa, de soaitá boahtte lávki leat ahte šaddá sáhka váldit badjelasas stáhta internáhttaskuvlla Aarbortes. Sámedikki oaidnu lea ge dasto ahte Sámediggi ii galgga váldit badjelasas Guovdageainnu ja Kárášjoga stáhtalaš joatkkaskuvllaid dahje eará skuvllaid hálddašeami, ovdal go Sámedikki rolla bušeahttaoktavuođas lea nannejuvvon ja ovdal go skuvllaid sámi oamasteapmái leat biddjojuvvon čielga rámmat. Sámedikki bargun lea váikkuhit ahte guovddáš eiseválddit sihkkarastet ohppiid dahje fidnoohppiid vuoigavuođaid, láhkaásahusain nannet oamasteddjiid/hálddašeddjit geatnegasvuođaid ja sihkkarastit sámi joakkaoahpahussii ruhtadeami stáhtabušeahtas. ¶
Mii guoská duoid eará sámeskuvllaid oamasteapmái mat dál leat stáhta hálddus, nugo ovdamearkkadihte Gaske- Nøørjen Saemienskovle Aarbortes, mii lea vuođđoskuvla maid stáhta oamasta. Skuvla fállá earet eará gáidosisoahpaheami ja lea dál guorahallamin iežas doaimmaid viidáseappot, ahte movt fállat oahpahusa lullisámiguovlluin ja našunála dásis. Dan barggus gehččet maid iežaset doaimma eará ásahusaid ektui. ¶
3.9 Sámi skuvla nuppástuvvamin: buorit doaimmat ¶
Ovdalis dan kapihttalis leat oaidnán ahte sámi ohppiin, sámi váhnemiin, sámi servodagas ja Sámedikkis leat ollu hástalusat oahpahusáššiin. Ja leat maid oaidnán ahte gávdnojit smávva oahpahuspolitihkalaš olahusat maid lea dehálaš árvvusatnit ja ovddidit viidáseappot. ¶
Sámi váhnenovddasteapmi lea našuvnnalaččat nannejuvvon, dál leat eanet oahpponeavvut gávdnamis go dušše muhtun moadde jagi dás ovdal, sámi sisdoallu oahppoplánabuktosiin lea eanet govddážis go ovdal ja Sámediggi lea joavdan dehálaš muddui barggus ahte ovddidit Sámedikki oahpponeavvuid hálddašanorgánan ja eará hálddašanbargguid hálddašeaddjin, ja ovddidit Sámedikki politihkalaš orgánan sámi álbmogii. ¶
Go galgá namuhit muhtun bureslihkostuvvan oahpahuspolitihkalaš prošeavttaid, de sáhttit namuhit Elgå-prošeavtta. Sámediggi čađahii viđajagáš giellamovttiidahttinprošeavtta Elgå bajásšaddanguovddážis 2000 rájes 2004 rádjái. Dat lei oassi sámegiela nannenbargguin olggobealde sámegiela hálddašanguovllu. Váldoulbmiljoavku lei mánáidgárddi mánát, mat prošeavtta álggadettiin ledje 3-4 jahkásaččat. Ulbmil lei oažžut sin čuovvut prošeavtta unnimusat guokte jagi, ja dasto joatkit prošeavttain vuođđoskuvladásis. ¶
Diet prošeakta lea buktán buriid bohtosiid ja lea mielddisbuktán ahte sámegiella fas lea šaddan ealli giellan máŋgga guovllus. Sámi allaskuvla lei prošeavtta fágalaš ráđđeaddi, ja prošeakta lea dokumenterejuvvon raporttas Dieđut 2007,1: Svahken Sijte sámegiella. ¶
Sámi allaskuvla deattuhii ráđđeaddin earenoamážit dan ahte galgá válljet buriid organiserenmálliid mánáidgárddi ja skuvlla giellaoahpaheapmái. Biddjojuvvui hui ollu deaddu dasa ahte oahpaheamis galgá atnit vuođđun báikkalaš gielladili ja báikkálaš ulbmiliid. Danin prošeakta vuođđuduvvui ge nannosit servodahkii gos dat čađahuvvui, vuosttažettiin nu ahte váhnemat ja áhkut ja ádját váldojuvvojedje bargguide mielde, ja maiddái dan dáfus ahte ráhkadedje ieža oahpponeavvuid, mearridedje ieža fágalaš sisdoalu ja doaimmaid. ¶
Čoahkkingirjji čállit: Ellen Aina Eira/Ellen Mienna  309 siidu 379 siiddus Prošeakta anii vuođđun Kamil Øzerk girjji mii ilmmai 2006:s: Fra språkbad til språkdrukning – modeller for opplæring av to språk” (Giellalávggodeamis giellaheavaheapmái – mállet movt oahpahit guokte giela). Dan girjjis lea son systematiseren dehálaš osiid earet eará dan oahpahanmálles mii lea geavahuvvon maori eamiálbmogiid giela ealáskahttimis New Zealánddas. Øzerk čilgemiid vuođul ráhkaduvvui systemáhtalaš bálddastahttin mas gehčče dán giellamovttiidahttinprošeavtta ja dan málle mii geavahuvvui New Zealánddas, mii geavahuvvui vuođđun go válljejedje prošeaktamodealla. Guovttegielatoahpaheami organiserenmállen skuvllas geavahuvvui Colin Baker typologiija vuolggabáikin, mii válddahallá iešguđetlágan guovttegielatoahpahanmálliid mat geavahuvvojit feara gos máilmmis. Baker juohká dieid oahpahanmálliid guovtti oassái; nana ja rašes oahpahanmállet. Biddjojuvvui stuora deaddu dasa ahte ferte váldit atnui nana guovttegielatoahpahanmálliid jus galgá lihkostuvvat oažžut ohppiid šaddat  viššalis giellageavaheaddjin. ¶
Raporttas čilgejit sihke daid málliid mat geavahuvvo mánáidgárddis ja daid mat skuvllas geavahuvvo. Sámediggi oaivvilda ahte diet prošeakta sáhttá geavahuvvot maiddái eará guovlluin sámi servodagas. ¶
Maiddái oahpponeavvuid dáfus lea leamaš buorre ovdáneapmi maŋemus jagiid. Sámedikki strategalaš plánas mii guoská oahpponeavvuid ovddideapmái leat čuovvovaš váldomihttomearit movt áigodagas 2008-2011 ovddidit oahpponeavvuid: ¶
Unnimusat 135 álggahuvvon oahpponeavvoprošeavtta mat gusket Máhttolokten-sám oahppoplánaide. Unnimusat 30 álggahuvvon oahpponeavvoprošeavtta lulli-, julev- ja davvisámegillii mánáidgárddiide ja vuođđooahpahussii mat galget buoremus lági mielde buoridit mánáid ja nuoraid oahppandili. Unnimusat 16 álggahuvvon oahpponeavvoprošeavtta Mánáidgárddiid rámmaplána siskkobealde. ¶
Makkár dilli lei čakčamánus 2011: ¶
151 oahpponeavvoprošeavtta mat gusket Máhttolokten-sámi oahppoplánaide. 29 oahpponeavvoprošeavtta álggahuvvon lulli-, julev- ja davvisámegillii mánáidgárddiide ja vuođđooahpahussii mat galget buoremus lági mielde buoridit mánáid ja nuoraid oahppandili. 8 prošeavtta álggahuvvon Mánáidgárddiid rámmaplána siskkobealde. ¶
Áigemearri gárvvistit prošeavttaid lea guokte jagi. 2008-2011 juolludemiin leat sullii 24 oahpponeavvu gárvvistuvvon dán jagi. ¶
Maiddái vuođđoskuvlla oahpaheaddjeoahpahusa sámi sisdoalu áššis leamaš buorre ovdáneapmi, go diet sisdoallu lea nannejuvvon 2010 čavčča rájes. Dat mearkkaša ahte buot našunála vuođđoskuvlaoahpaheddjiidoahpus galget oahppat sápmelaččaid birra. Dan áššis leat Sámediggi ja Máhttodepartemeanta boahtán ovttaide, ja Sámediggi lea lohkan ahte leat duhtavaččat dainna bohtosiin. Dasto gusto sámi vuođđoskuvlaoahpaheaddjeoahpu rámmaplána buot dán riikka universitehtaide ja allaskuvllaide. Dál lea Sámi allaskuvla mii fállá vuođđoskuvladási oahpaheaddjeoahpu, muhto maiddái eará institušuvnnat galget sáhttit fállat diekkár oahpu sámegillii. Sámediggi atná hui mávssolažžan dan ahte fágaid njuolggadusain dál lea čielga sámi profiila. Lea leamaš buorre ovttasbargu Máhttodepartemeanttain ođđa oahpaheaddjeoahpu oktavuođas. ¶
Mii guoská oahpaheddjiid oččodeapmái, de lea buorre oaidnit ahte julevsámegiel ohcciid lohku Nordlándda universitehta oahpaheaddjeohppui lea lassánan, dat váikkuha bures maŋit áiggi oahpaheaddjedillái julevsámegielas. Sámediggi lea leamaš mielde našunála rekrutterenplánabarggus, man ulbmil lea oččodit eanebuid ohcat sámi allaohppui. Rekrutterenplána lea biddjojuvvon johtui 2011 čavčča, ja leat sirrejuvvon ruđat iešguđetlágan doaimmaide mat galget leat veahkkin oččodit ohcciid sámi allaohppui, nu maiddái sámegiela lohkamii ja maiddái ovdaskuvla- ja dábalašoahpaheaddjeohppui. ¶
Čoahkkingirjji čállit: Ellen Aina Eira/Ellen Mienna  310 siidu 379 siiddus ¶
4. Ollislaš sámi oahpahuspolitihka vuolggabáiki  NANNENSUORGGIT ¶
Go geahččá ovdalis čilgehusaid oahpahuspolitihkalaš hástalusaid ja vejolašvuođaid, de ihttigoahtá govva das makkár nannensurggiid Sámediggi ferte vuoruhit go galgá hábmegoahtit ollislaš oahpahuspolitihka iežas beaivválaš politihkalaš doaimmas. ¶
Sámediggi áigu eandalii vuoruhit dáid politihkalaš ja hálddahuslaš nannensurggiid, maid sáhttá juohkit čuovvovaš váldokategoriijaide: ¶
Sámi skuvlla sisdoallu ja árvovuođđu Sámi oahppi rievttit ja oahppanbiras Oahpahusa láhkavuđđosaš ja struktuvrralaš rámmat Rávisolbmuidoahpahus Sámedikki rolla ja váldi ¶
4.1 NANNENSUORGI 1: SÁMI SKUVLLA SISDOALLU JA ÁRVOVUOĐĐU ¶
Sámedikki oahpahuspolitihkka galgá huksejuvvot dan vuođđoduohtavuhtii ahte sámi skuvlla sisdoalu buorrevuohta ja skuvlla árvovuođđu leat hui guovddážis go galgá ovddidit ollislaš sámi oahpahuspolitihka. Našunála oahpahuspolitihkka ferte sisttisdoallat ulbmiliid ja strategiijaid mat sihkkarastet ahte vuolimus standárddat mat gusket eamiálbmogiidda čuvvojuvvojit. Ii ábut ahte dušše Sámediggi definere sámi oahpahusa nannensuorgin, guovddáš eiseválddit fertejit maid dan dahkat. ¶
Lea dárbu vuhtiiváldit dan movt dáruiduhttinpolitihkka lea čuohcan sámi skuvlii ja dan vuođu man ala sámi oahppi oahpaheapmi galgá huksejuvvot. Diekkár mieđiheami vuođul galgá eaŋkiloahppi oahpahuspolitihkalaš bajesmusdási ulbmil leat ahte sámi oahppis lea seamma árvu go eará ohppiin mii guoská riektái oažžut oahpu. Nannensuorgi guoská bajitdási gažaldagaide nugo oahpahussuorggi válddi hálddašeapmái, árvvuide maid Máhttolokten galggai ovddidit ja maidda galggai huksejuvvot, ja dat guoská maid dan gažaldahkii ahte gean ovddasvástádus lea sihkkarstit ahte sámi skuvla ja sámi oahppi oažžu kvalitehta dáfus buori oahpu mii lea huksejuvvon sámi árvvuide. Nannensuorgi bidjá maid smiehttat ahte dárbbašuvvo árvoságastallan mii guoská dasa makkár árvvuide min mánáid ja nuoraid oahpahus galgá vuođustuvvot, ja movt dan buoremus lági mielde galgá dahkat. Sámi skuvlla árvovuođđogažaldat lea maid čadnon dasa gii oahppoplánaid mearrida ja gii mearrida movt oahpaheapmi galgá čađahuvvot. ¶
Sápmelaččaide, nugo sierra álbmogii, ferte bajitdásis sihkkarastit rievtti ovddidit iežaset oahppobáikkiid, sierra oahpahusmetodaid, oahpponeavvuid ja oahppoplánaid. Sámi skuvladutkamat leat čájehan ahte sámi skuvla lea hui unnán huksejuvvon sámi árvvuide, ja ahte skuvlla vuođustusas oaidná unnán sámi oahpahanfilosofiija ja sámi norpmaid mat leat dábálaččat sámi servodagain. Dilli lea nu vaikko muhtun guovlluin leat ge sámi rektorat, ja sámi suohkanat mat leat skuvlaoamasteaddjit ja gos maid geavahuvvojit sámi oahppoplánat. Manne oahpahusa sisdoalus lea váilevaš sámi sisdoallu, dan ferte kártet ja dan suorggis galggašii eanet dutkkojuvvot. ¶
Sámi skuvlla sisdoallu ii leat dušše dat makkár oahpponeavvuid ja metodaid geavaha. Das lea maid sáhka oahpponeavvuid sisdoalus ja movt oahpahanmálle heive ohppiide. Lea ágga jáhkkit ahte dárbbaša miha eambbo čalmmustahttit máŋggabealátvuođa, sihke skuvlla oahpponeavvuin ja oahpahanvugiin. Máŋggabealátvuođain oaivvilduvvo dás ahte iešguđet sámi giellaguovllut fertejit miha buorebut go dál oažžut oahpponeavvuid mat speadjalastet iešguđet sámi guovllu sámegielaid ja kultuvrraid iešvuođaid. Siskkáldasas sámi servodagain galgá kultuvrralaš girjáivuohta oidnot ja dovdot; davvisámi mánát fertejit oahppat lulli, -julev, -bihtán – ja nuortalaš kultuvrraid birra ja vice versa. Seammás lea hui dehálaš hukset oktasaš áddejumi; namalassii ahte buot sámi mánát ja nuorat leat oassi seamma sámi álbmogis, ja leat seammaárvosaččat. Juohkehaš sis galgá dovdat ahte son ¶
Čoahkkingirjji čállit: Ellen Aina Eira/Ellen Mienna  311 siidu 379 siiddus adnojuvvo árvvus ja dohkkehuvvo beroškeahttá bajásšaddandilis, makkár ealáhussii gullá, makkár sosiála duogáš lea dahje makkár eará iešvuođat ležžet. Sámi mánát galget mánáidgárddidásis juo oahppat ahte gávdnojit máŋggalágan sámegielat, iešguđetlágan gávttit ja iešguđetlágan sámi ealáhusat ja kultuvrralaš iešvuođat. Dasa lassin berrejit sámi mánát maid oahppat kultuvrralaš girjáivuođa árvvu, ja oahppat ahte Norgga stuoraservodagas leat sii ovttadássásaš lahtut. Sámi skuvlla sisdoalu ja árvovuođu bajemus dási ulbmil ferte leat joksat duohta dásseárvvu gaskal sámi mánáid ja eará mánáid. ¶
Ollu sámi mánát bajásšaddet máŋggagielat birrasiin ja ollu sámi mánát bajásšaddet máŋggagielat ruovttuin. Boahttevaš sámi servodagain dárbbašit mánát máhttit máŋga giela vai nákcejit hálddašit ihttábeaivvi hástalusaid. Máŋggagielatvuođa mearkkašupmi lea viidát go dat maid eiseválddit dábálaččat lohket ja mii almmolaš dokumeanttaide lea čállojuvvon, main dávjá čatnet máŋggagielalašvuođa sisafárrejeaddji olbmuide. Máŋggagielat lea maid olmmoš gii máhttá máŋga sámegiela. Máŋggalágan sámi servodagat leat oktiibuot máŋggabealát Sápmi, gos leat máŋggalágan ealáhusat, árbevierut, kultuvra ja gielat. Visot diet girjáivuohta lea stuorá árvu maid skuvla galgá áimmahuššat ja ovdánahttit. Sámegiella lea okta min vuđoleamos árvvuin. Buot olbmuide lea eatnigielas iešalddis juo árvu, ja dan árvvu ii dárbbaš ge šat ákkastallat earaládje. Sámi servodagain lea sámegiella sihke gulahallanávnnas ja maiddái iešvuođanannejeaddji. Skuvla ferte dien guokte beali áimmahuššat ja ovdánahttet. ¶
Maiddái sámi ohppiid vuđoleamos árvvut leat, seammaládje go eará ohppiid árvvut ge leat; dat ahte nuppiid iešvuođaid árvvusatnit ja dohkkehit. Stuoraservodagas eallin ja birgen gáibida ahte dovdá sihke iežas servodaga ja stuoraservodaga norpmaid ja giela. Diet galgá leat okta deháleamos nannensurggiin, mas sihke skuvlaoamasteaddjit ja skuvllaid jođiheaddjit fertejit beroštit vai šaddá oadjebasvuohta juohkehažžii. Duohta seammadássásašvuohta ja dásseárvu sohkabeliid gaskkas lea oppalaš oahpahuspolitihka bajitdási ulbmil. Seammadássásaš mearkkaša ahte nissonolbmuin ja dievdduin, nieiddain ja bártniin, galget duohtavuođas leat seamma vejolašvuođat, vuoigatvuođat ja geatnegasvuođat buot servodatsurggiin, ja dat ii galgga leat čadnon guđege sosiála duogážii. Jus duohta seammadássásašvuođa galgá joksat, de lea dárbu hui árrat juo láhčit dasa buori vuođu. Dan barggus leat mánáidgárddit ja skuvllat hui guovddážis. Dásseárvu lea seamma mávssolaš bártniide go nieiddaide, ja sáhttá lea dárbu earenoamážit čalmmustahttit goappáge sohkabeali iešvuođaid, vai buorebut sáhtášii joksat duohta dásseárvvu. Dat ahte nissonolbmot ja dievdoolbmot árbevirolaččat vállejit sohkabeali mielde oahpahusa ja barggu, lea okta stuorámus sivain dasa manne leat systemáhtalaš erohusat gaskal nissonolbmuid ja dievdduid bargoeallimis ja servodagas muđui. Lea stuora hástalus jávkadit dieid erohusaid. Ulbmilin ii leat oažžut juste seamma ollu dievdduid ja nissonolbmuid buot bargosurggiide, muhto njeaidit cakkiid mat eastadit nieiddaid ja bártniid válljemis árbevieruid vuostá. Maiddái vuođooealáhusaide nugo sámi eanadollui, guolásteapmái ja boazodollui lea dárbu álggahit sierranas doaimmaid oččodan dihte goappešat sohkabealis bargiid daid ealáhusaide. ¶
Iešguđetge riikkaid sápmelaččaid searvevuohta lea stuora árvu, ja skuvla galgá ge ráhkkanahttit ohppiid vai nákcejit áŋgirit searvat dien searvevuhtii. Seammás lea sámi ohppiin ja sámi servodagain oktiigullevašvuohta eará eamiálbmogiiguin ja maiddái unnitlogučearddaid olbmuiguin mat lea muosáhan dan seamma maid sápmelaččat. ¶
Sámi ohppiid ja fidnoohppiid oahppandilli lea iešguđetlágan guovllus guvlui, skuvllas skuvlii ja oahppofidnodagas oahppofidnodahkii.  Mii sáhttá dahkat stuora erohusa, lea dat ahte lea go skuvla sámegiela hálddanšanguovllus dahje olggobealde dan, ja lea go skuvla mas leat buot ceahkit sierra luohkáin, vai leat go máŋga ceahki seamma luohkás. Sámedikkis lea dakkár oaivil ahte smávva skuvllain, maid gohčodit giliskuvlan, leat buorit vejolašvuođat ollašuhttit dan servodatáigumuša ahte fállat buori oahpu man vuođđun lea sámegiella, kultuvra ja servodateallin. Dan nákcejit eandalii diekkár skuvllat danin go giliskuvla lea guovdu ja gasku ealli sámi servodaga ja árbevirolaš ealáhusaid. Danin Sámedikki mielas lea ge hui dárbu suodjalit smávva sámi servodagaid ja gelbbolašvuođa mii diekkár smávva institušuvnnain lea. ¶
Čoahkkingirjji čállit: Ellen Aina Eira/Ellen Mienna  312 siidu 379 siiddus ¶
Ovttadássásašvuohta ja olmmošvuoigatvuođaid doahttaleapmi lea juo dál guovddáš oahppoeiseválddiid dehálaš ulbmilat, dan oaidná máŋgga sajes láhkamearrádusain. Liikká eai vásit buot sámi oahppit dakkár dili. Oppalaččat ja maiddái go buollá vuoigatvuođaid alde nákkahallan, de lea buohkain oahpahussuorggis, ja eandalii váhnemiin, ovddasvástádus bearráigeahččat ahte guottut ja stuoraservodaga ja báikkálaš polihkalaš nákkut eai fievrreduvvo mánáid árgabeaivái. Skuvlalárgabeaivvis dáhpáhuvvá maid givssideapmi. Dat dáhpáhuvvá maid sámi servodagain. ¶
Buot ohppiin lea riekti beassat oadjebas ja buori dilis vázzit skuvlla. Skuvla galgá leat báiki mii čohkke, gos árvvusatnet kultuvrralaš ja gielalaš girjáivuođa, ja gos seammás nannejit ja ovddidit sámi mánáid identitehta. Sámi mánat galget iluin ja movttain beassat eallit dainna duogážiin mii sis lea, ja eai galgga muosáhit čearddalaš vealaheami. Sámediggi lea unohisvuođain oaidnán ahte ođđa dutkamušain, nugo Sámi dearvvašvuođaduktanguovddáža dutki Ketil Lenert Hansen doavtterdutkosis, leat gávnnahan ahte miha eanet sápmelaččat go eará olmmošjoavkkut dovdet iežaset vealahuvvon. Dán ášši gal áigu Sámediggi áŋgirit čuovvolit. ¶
Diet mielddisbuktá dan ahte skuvlla sisdoalu kvalitehta lea bággu buoridit, dan ektui ahte galgá addot oahppu sámi historjjás, kultuvrras ja servodateallimis buot ohppiide. Duohta dilli máŋgga skuvllas lea dađibahábut nu ahte diet oahppu válljejuvvo eret ja maiddái ahte geavahuvvojit boares oahpponeavvut mat baicca sáhttet fievrredit viidáseappot dološ áiggi miellaguottuid ja oainnuid. Lea maid dehálaš ahte leat sápmelaččat ieža geat Sámedikki bargguid bokte besset defineret skuvlii sámi sisdoalu, ja Norgga eiseválddit fertejit dien barggu vuoruhit. Dat mearkkaša ahte guovddáš eiseválddit, main dábálaččat lea maiddái sámi oahpahusa definerenfápmu, fertejit dohkkehit ahte Sámedikkis ja sámi oahppoinstitušuvnnain galgá leat earenoamáš rolla go sámi guovlluide ja sámi ohppiide galgá hábmejuvvot oahpahuspolitihkka. ¶
Muhtun surggiin lea dárbbašlaš álggahit positiiva sierradoaimmaid, jus galgá olahit ovttadássášvuođa sámi ohppiide, vai sii ožžot seamma vejolašvuođaid go earát geavahit iežaset návccaid ja duohtandahkat iežaset áigumušaid, seammás go áimmahuššet iežaset kultuvrralaš identitehta ja giela. Sámediggi áigu joatkit dien barggu ja ráhkadit sierra doaibmaplána mas árvvoštallat ja evttohit konkrehtalaš sierradoaimmaid mat galget nannet sámi oahppi beaivválaš dili skuvllas. ¶
Árbediehtu lea iešalddis juo stuora árvu, ja árbedieđuid fievrredeapmi buolvvas bulvii lea hui dárbbašlaš go galgá nannet ja suodjalit kultuvrralaš identitehta. Sámedikki mielas lea dehálaš gávdnat buriid báikkiid gos dan sáhttá bargat, ovdamearkkadihte sáhtášii geavahit sámi museaid oahpaheamis ja ovddidit sámi veahkkevárreguovddážiid. Ohppiide galgá oahpahuvvot movt atnit ávkki lundduriggodagain luonddu iežas gierdanráji siskkobealde, nugo eamiálbmotservodagain álo leat dahkan. Nie sii ohppet fievrredit viidáseappot árbemáhtu. Diet máhttu leat mávssolaš birasjurddašeapmi maid maiddái sáhttá váldit atnui stuoraservodaga birashálddašeamis. ¶
Sámi skuvlla sisdoallu galgá speadjalastit sámi servodaga iežas árvvuid, ja galgá váikkuhit dasa ahte oahppo mii lágiduvvo sámi ohppiide, lea vuođđudovvon sámi máilmmiipmárdussii, ja árvvuide mat leat guovddážis sámi mánáidbajásgeassimis. Sámi skuvlla ”sámáiduhttin” gáibida ahte skuvlaoamasteaddjit ja guovddáš eiseválddit ipmirdit man dárbbašlaš lea oažžut eanet kulturipmirdeaddji skuvlla. ¶
Fertejit ráhkaduvvot sierra strategiijat dasa movt fievrredit sámegiela, kultuvrra ja árbemáhtu skuvlii, vai skuvlaoamasteaddjit, jođiheaddjit ja skuvlaeiseválddit čohkkejit ipmárdusa ja dohkkehit dan. Dan sáhtášii dahkat earet eará dutkamiin, geahččaladdan- ja ovddidanbargguiguin ja gelbbolašvuođanannemiin. ¶
Ulbmil lea háhkat mánáide ja nuoraide duppalgelbbolašvuođa maid sáhttet atnit ávkin maŋŋil eallimis. Jus galgá nákcet dien mihttomeari joksat juohke oahppi dáfus, de fertejit skuvlaoamasteaddjit, oahpaheaddjit ja váhnemat nannet iežaset dihtomielalaš ipmárdusa das ahte maid dat duohtavuođas ¶
Čoahkkingirjji čállit: Ellen Aina Eira/Ellen Mienna  313 siidu 379 siiddus mearkkaša go oahppit ožžot duppalgelbbolašvuođa, ja dat ahte sii leat seammaárvosaččat go eará oahppit. ¶
Oahpahusa kvalitehta ja fágalaš sisdoallu lea mearrideaddjin dasa makkár vejolašvuođat ohppiin ja fidnoohppiin leat boahtteáiggis beassat ovdánahttit buori giela ja šaddat čeahpes giellageavaheaddjin. Dan speadjalastet ulbmilat ja strategiijat maid leat válljen sámegieloahpahussii. Bearráigeahččan lea fylkamánniid ovddasvástádus. Sámedikki mielas lea dárbu bearráigeahččat maiddái oahpahusa kvalitehta. Dán rádjái ii leat diet oassi gullan bearráigeahččanbargguide. Nugo dás vuolábealde čilget dárkileappot, de dárbbaša Sámediggi oažžut čielgasit rolla sámi oahpahusáššiin, eandalii bearráigeahččama dáfus. ¶
4.2 NANNENSUORGI 2: SÁMI OAHPPI RIEVTTIT JA OAHPPANBIRAS ¶
4.2.1 Eanet dieđut sámi oahppi rivttiid ja mieldeváikkuhanrievtti birra ¶
Nubbe nannesuorgi čalmmustahttá sámi oahppi rievtti oažžut oahpu sámegielas ja sámegillii, ja rievtti oažžut kvalitehta dáfus buori oahppofálaldaga ja buori oahppanbirrasa, sihke sámegiela hálddašanguovllus ja dan olggobealde.  Dat sisttisdoallá ahte lea sávaldat stivret politihkalaš čalmmustahttima, ja geahččat makkár vuoigatvuohta lea oažžut kvalitehta dáfus buori sisdoalu oahpahussii, dan sadjái go geahččat dasa ahte galgá leat vuoigatvuohta oažžut oahpu. ¶
Sámediggi oaidná dárbu čohkket eanet dieđuid sámi ohppiid skuvlaárgabeaivvi birra miehtá riikka. Lea maid stuora dárbu juohkit sámi ohppiid rivttiid birra eanet dieđuid skuvlaoamasteddjiide, rektoriidda ja oahpaheddjiide. Váhnemiidda ja nuoraide dovdo dávjá liigenoađđin dat ahte šaddet ieža gozihit iežaset rivttiid. Sámediggi oaidná maid dárbbu nannet skuvlaoamasteddjiid ja oahpaheddjiid gelbbolašvuođa mii guoská sámi ohppiid rivttiide. Ferte gal maid jearrat dihtet go son suohkanat doarvái bures makkár geatnegasvuođat skuvlaoamasteaddjis leat áimmahuššat sámi oahppi rivttiid. Sámi ofelaččat leat leamaš veahkkin nannemin diehtojuohkima ohppiide sámi kultuvrra birra, seamma sullasaš diehtojuohkinortnet berrešii maid álggahuvvot suohkaniidda gos leat sámi oahppit. Go suohkanat vuos gearddi ipmirdit iežaset ovddasvástádusa, de dat lea stuora veahkkin váhnemiidda geat dovdet ahte lea lossa bargu muitalit eiseválddiide makkár rievttit sámi mánáin leat. Oallugiidda dovdu diekkár diehtojuohkin liigenoađđin. Diekkár noađi eai dárbbaš dáru mánáid ja nuoraid váhnemat guoddit, danin go sin mánáid vuoigatvuohta oažžut dárogieloahpu ii leat čadnon dasa man bures sii dovdet lágaid. ¶
Lea maid dárbu garraseappot áŋggirdit nannet máhtu eamiálbmogiid vuoigatvuođaid birra oahpahusoktavuođas. Sámedikki mielas lea hui buorre go Gáldu- Álgoálbmotvuoigatvuođaid gelbbolašvuođaguovddáš, čalmmustahttá eamiálbmotmánáid ja nuoraid vuoigatvuođaid iežaset áigečállagis Gáldu čála. Máhttu ja diehtu mii dien gelbbolašvuođaguovddážis lea, ja guovddáža prošeavttaid bohtosat galggaše áŋgireappot geavahuvvot juohkit dieđuid sámi mánáid rivttiid birra skuvllain. Sierra almmolaš diehtojuohkináŋggirdemiin sáhttá leat ávki, ábaida jus dan barggus leat mielde sámi nuorat. ¶
Raporta mas lea earenoamáš mearkkašupmi oahpahussuorggi davviriikkalaš ovttasbarggus, lea Mánáidáittardeaddji oktasašraporta sámi mánáid mieldeváikkuheami birra. «Sámi mánáid ja nuoraid riekti beassat oassálastit» , mii deattuda dan man mávssolaš sámi mánáid ja nuoraid mieldeváikkuhanriekti lea. ¶
4.2.2 Vuođđoskuvlla sámegieloahpu nannen ¶
Máhttoloktema árvvoštallan čájeha ahte lea stuora gaska ovdagova ja duohtavuođa gaskka mii guoská sámegiela oahpaheapmái Norggas. Árvvoštallama jurddaboađus ja ohppiidjearahallan čájeha earet eará: ¶
Čoahkkingirjji čállit: Ellen Aina Eira/Ellen Mienna  314 siidu 379 siiddus ahte sámi ohppiid mielas lea sámegieloahpahus noađđin ahte sámi ohppiid mielas leat eará fágat miha suohttaseappot go sámegiella ahte sámi oahppit geain lea sámegiella nubbingiellan eai oahpa giela nu bures ahte šaddet doaibmi guovttegielagin. ¶
Dasa lassin lea Sámediggi gullan ságastallančoahkkimiin ahte sámi oahpaheaddjit vásihit unnán ipmárdusa dan áššis ahte ferte láhčit buori oahppandili ohppiide geain lea sámegieloahppu. Sámegieloahpahus maŋŋel skuvlaáiggi, guhkes mátkkošteapmi taxiin dahje eará sáhtuin leat ovdamearkkat mat čájehit makkár hehttehusaid oahppi gii hálida oahppat sámegiela dávjá šaddá vásihit beaivválaš dilis. Dat hehttehusat sáhttet dagahit ahte sihke oahppi ja váhnemat masset movtta. ¶
Fága- ja diibmojuohkin lea mearrideaddjin dasa makkár fágain galgá fállojuvvot oahppu ja man galle diimmu guđega fágas galgá oahpahit. Sámediggeráđđi lea ožžon ollu dieđuid dan birra man stuora hástalusat skuvllain leat láhčit oahpu dála fága- ja diibmojuohkima mielde ohppiide geat galget oažžut sámegieloahpu. Dat guoská earenoamážit guovlluide mat leat olggobealde sámegiela hálddašanguovllu, muhto maiddái hálddašanguovllu suohkaniidda gos sámegiella ii leat geatnegahttojuvvon. Dat sáhttá dagahit dan ahte váhnemat eai vállje sámegiela iežaset mánáide ja ahte oahppit válljejit eret sámegiela 8.jahkeceahki rájes danin go oahpahusdilli lea nu váttis ja lossat. ¶
Sámediggi oaidná stuora hástalussan oažžut eanet váhnemiid válljet sámegiela iežaset mánáide. Ráđđi lea ožžon ollu dieđuid dan birra man stuora hástalusat skuvllain leat láhčit oahpu dála fága- ja diibmojuohkima mielde ohppiide geat galget oažžut sámegieloahpu. Dat guoská earenoamážit guovlluide mat leat olggobealde sámegiela hálddašanguovllu. ¶
Ášši lea digaštallojuvvon departemeanttain sihke Máhttolokten – sámi atnuiváldimis ja 2008:s go diibmolohku viiddiduvvui. Sámediggeráđđi lea čujuhan ahte diibmolohku ja dárogiel oahppoplána eai leat oktiivástideaddjit ohppiide geain lea sámegiella nubbingiellan, ja lea ge rávven ahte dieid ohppiide galggašii leat sierra oahppoplána dárogielas. ¶
Ášši lea meannudovvon álgokonsultašuvnnain 2009:s, ja dalle mihte ásahit bargojoavkku mas leat mielde Sámedikki, Máhttodepartemeantta ja Oahpahusdirektoráhta ovddasteaddjit.   Joavku buvttii iežas raportta ođđajagimánus 2011 ja sámediggeráđđi meannudii dan 2011:s. Sámediggeráđđi cealká mearrádusastis ahte raporta govvida bures daid hástalusaid mat sámi oahpahusas leat, ja raporta lea maid buorre vuođđu man ala sáhttá hukset viidásit barggu. ¶
Dat lea stuora ja viiddis ášši, mii gáibida konsultašuvnnaid, danin dat galgá meannuduvvot sierra áššin Sámedikkis, ja dasto eat suokkardala ge fága- ja diibmologu duođi dárkileappot dán oahpahusdieđáhusas. ¶
Eamiálbmogin lea sámi ohppiin seamma riekti oažžut seammadássásaš oahpahusa mii lea vuođđuduvvon sin iežaset kultuvrii ja čearddalaš duogážii. Dat lei áigumuš ja ágga dasa go 1997:s vuosttaš geardde ráhkaduvvo sierra oahppoplánat 10- jagi vuođđoskuvlii, ja go 2006 Máhttolokten – sámi oktavuođas ráhkaduvvui sámi oahppoplánabuvttus olles 13- jagi skuvlavázzimii. Sihke sámi ohppiid skuvlabeaivvi dutkamat ja Máhttoloktema árvvoštallama vásáhusat čájehit ahte lea dárbu garrasit nannendoaimmaide vai sihkkarastá sámi ohppiide oadjebas, ovttadássásaš ja buori oahppanbirrasa. Lea lunddolaš ahte Sámediggi earenoamážit čalmmustahttá sámi oahppi árgabeaivvi iežas oahpahuspolitihkas, ja ohcá ovttas guovddáš ja báikkálaš eiseválddiiguin buoremus čovdosiid sámi ohppiide. ¶
Mii diehtit ahte ohppiin geain lea sámegieloahppu, leat oalle ollu hástalusat. Sis leat eanet skuvladiimmut go eará ohppiin ja seamma eksámengáibádus dárogielas go eará ohppiin, muhto unnit skuvladiimmut. Statistihkka mii čájeha ohppiidlogu, orro muitaleamen dan ahte oahppit válljejit eret sámegiela danin go dat buktá lassibarggu skuvlaárgabeaivvis. Diekkár cakkit ipmirduvvojit juogalágan ¶
Čoahkkingirjji čállit: Ellen Aina Eira/Ellen Mienna  315 siidu 379 siiddus vealaheapmin ja daid ferte njeaidit jus galgá joksat ovttadássásašvuođa ja fállat seamma vejolašvuođaid sámi ohppiide go eará ohppiide. ¶
Giella lea dehálaš oassi min identitehtas. Nordlandsforskning goalmmát oasseraporttas – Rett til samisk opplæring – ideal eller realitet (Riekti oažžut sámi oahpu – niehku vai duohtavuohta), boahtá ovdan ahte sámegiela válljen ja makkár dásis dan vállje, vuolgá ollu das makkár gielladilli lagasbirrasis lea. Raporta lea dan birra movt oahppit válljejit ja geavahit sámegiela, ja movt sii árvvoštallet oahpaheami. Sámegiella vuottašgiellan lea eanet lunddolaš ohppiide geat ásset dakkár báikkiin gos sámegiella lea nanus, go sidjiide geat ásset dakkár báikkiin gos sámegiella lea rašit dilis.  Danin lea ge sámegieloahpahus dehálaš nannen dihtii ohppiid giela guđege fágasuorggis. Sámediggi ipmirdá ráđđehusa ulbmila vuođđooahpahusain, nugo dat lea čállojuvvon St. dieđáhussii nr. 31 (2007-2008) Kvalitet i skolen i et samisk perspektiv (Skuvlla kvalitehta sámi geahččanguovllus). Mánát ja nuorat geain lea sámegiella vuosttašgiellan, galget ovdánahttit vuđolaš lohkan, - čállin- ja rehkenastingálggaid sámegielas, ja sii galget oahppat hupmat sámegiela. Seammás galget sámi mánát ja nuorat maid oahppat hálddašit dárogiela, ja galget oahppat geavahit digitála bargoneavvuid. ¶
Oahppit geat válljejit sámegiela nubbingiellan, lea dehálaš joavku mat lasihit giellageavaheddjiid logu. Sámedikki mielas lea dárbu láhčit dili nu ahte sáhttet ásahuvvot báikkit mánáide ja nuoraide gos sii sáhttet sihke hupmat ja čállit sámegiela. Dat lea earenoamáš dárbbašlaš mánáide ja nuoraide geat ásset guovlluin gos sámegiella ii leat beaivválaš giella. Otná dilis leat oallugat geat eai šatta doaibmi guovttegielagin dan dihte go sidjiide oahpahuvvo sámegiella nubbingiellan. Dán ohppiidjovkui lea dárbu ásahit nana oahpahanvugiid unnitlogugiela oahpaheamis, bálddastahte vásáhusaid maid leat čohkken giellamovttiidahttinprošeavtain Elgå skuvllas Engerdálas. ¶
Vai bures sáhttá čuovvolit sámi mánáid ovdáneami oahpahussuorggis, de fertejit sámi ohppiide maid gávdnot našunála geahččaleamit seamma dásis go dat mat dáru ohppiin leat. Otná dilis ii leat sámi ohppiin seammadássásaš oahpahusdagus nasunála geahččalemiid ektui, dainna áššiin ferte Oahpahusdirektoráhtta ja departemeanttat bargagoahtit. Sámiid bealis lea dehálaš ahte našunála geahččaleamit eai šatta njuolga dárogielas jorgaluvvon geahččaleamit, muhto ahte ráhkaduvvojit sámegielaide parallealla geahččaleamit. Sámi ohppiid gálggaid lea maid dárbu earalágan vugiiguin kártet, vai sihkkarastá oahpahussii buori kvalitehta, muhto diekkár kártemiin ja bohtosiid almmuhemiin sáhttet maid leat heajut bealit, go šaddá sáhka buriid ja heajut skuvllaid birra dan sadjái go čalmmustahttit oahpahusa kvalitehta. ¶
Giellagoađástallan ja giellabeasit leat duddjon buori giellaoahpahussii, dan oaidná lullisámiguovlluin, gos sihke mánát ja nuorat ohppet sámegiela buorebut go servet giellalávggodemiide dahje giellagoađástallamiidda. Leat ollu vejolašvuođat, eandalii rádjeguovlluin, gos sáhttet geavahit veahkkin Ruoŧa ja Suoma oahpaheddjiid máhtu ja ovttastahttit giellačoagganemiid. ¶
Buot sámegielat leat rašes dilis ja leat biddjojuvvon UNESCO áitojuvvongielaid listui. Sámediggi oaidná ahte eanet ja eanet suohkanat bohtet sámegiela hálddašanguvlui. Seammás oaidnit ahte ohppiid lohku geain lea sámegiella nubbingiellan vuođđoskuvllas njiedjá. Sámedikki ulbmil lea oažžt eanet sámi ohppiid hupmat, lohkat ja čállit sámegiela. Ferte vuđoleappot guorahallat ja dutkat movt sáhtášii oažžut eanet giellaguddiid. Diekkár ulbmila veajášii joksat jus bovdešii suohkaniid ovttasráđiid Sámedikkiin geahččalit geatnegahttojuvvon sámegieloahpu vuolemus dásiide vuođđoskuvllas. Lea maid dárbu oažžut eanebuid geat eai máhte sámegiela oahppat dan giela, vai sámegielat ohppiid lohku lassána. Sámedikki mielas sáhtášii diekkár doaibma lasihit sámegielat bargofámu buot servodatsurggiin. Dat veahkehivččii maid nannet sámegiela árvvu. ¶
Geahča Todal J. (2007) Samisk språk i Svahken sijte : lullisamegiela ealáskahttin mánáidgárddis ja skuvllas. ¶
Čoahkkingirjji čállit: Ellen Aina Eira/Ellen Mienna  316 siidu 379 siiddus Sámediggi dáhttu váikkuhit dasa ahte stáhta eiseválddit čuvvot internašuvnnalaš geatnegasvuođaid maidda Norga lea iežas čatnan, mat gusket dasa ahte sápmelaččain nugo eamiálbmogis lea riekti oažžut oahpahusa sámegielas ja sámegillii. Dat galgá dáhpáhuvvat nu ahte diekkár oahppu ii galgga leat lassin eará oahpahussii ja dovdot liigenoađđin.  Ferte strategalaččat bargat skuvlla oamasteddjiid, ohppiid ja váhnemiid miellaguottuiguin sámegiela ektui. Sámegielmáhttu ja sámi kulturmáhttu lea dehálaš liigegelbbolašvuohta maid barggu oktavuođas dávjá atnet árvvus, dat lea oahppái ja rávisolbmui gii oahppá sámegiela duppalgelbbolašvuohta mii lea ávkkálaš sihke sámi ja dáru servodagas. Dán barggus lea dárbu doalahit lagas ja buori gulahallama singuin geat ieža dovdet skuvlaárgabeaivvi; oahppit, váhnemat dahje oahpaheaddjit. Sámediggi lea oaidnán ahte Finnmárkku fylkasuohkan lea 2011 rájes virgáibidjan sierra ohppiidáittardeaddji fylkka joatkkaskuvllaide. Sámedikki oaivila mielde lea dárbu ásahit našunála sámi ohppiidáittardeaddji man bargun lea bearráigeahččat ožžot go sámi oahppit duohtavuođas oahpu maid sis lea riekti oažžut. Dálá dilis lea Mánáidáittardeaddji ja Sámediggi mat galggaše bearráigeahččat sámi mánáid vuoigatvuođaid, vaikko guovddáš eiseválddiin lea ge bajemusdási ovddasvástádus bearráigeahččat sámegieloahpahusa. ¶
4.2.3 Riekti oažžut kvalitehta dáfus buori oahpu ja buori o ahppanbirrasa ¶
St.dieđáhusas nr.31 Kvalitet i skolen (Skuvlla kvalitehta) (2007 -2008) bijai ráđđehus 3 mihttomeari vuođđooahpahussii; ¶
Buohkat geat gerget vuođđoskuvllas, galget hálddašit golbma vuođđogálgga mat addet sidjiide vejolašvuođa beassat searvat joatkkaoahpahussii ja bargoeallimii. Buot oahppit ja fidnooahppit geat nákcejit dan, galget čađahit joatkkaoahpu ja oažžut gelbbolašvuođaduođaštusa man vuođul dohkke viidáseappot studeret dahje álgit bargat. Buot oahppit ja fidnooahppit galget searvadahttejuvvot ja muosáhit ahte sii nákcejit. ¶
Diet mihttomearit fertejit maid guoskat sámi ohppiide, sámi geahččanguovllus. Dat mielddisbuktá earet eará ahte sámi oahppit dahje oahppit geat leat geargan sámi vuođđoskuvllas, galget máhttit lohkat, čállit ja ovdanbuktit sámegillii. Sámegiella lea reaidofága, identitehtanannenfága ja kulturguoddi fága. ¶
Dat ahte oahppit ožžot sámegieloahpu maid sis lága mielde lea riekti oažžut, ii dárbbaš iešalddis mearkkašit dan ahte oahppit ožžot kvalitehta dáfus buori oahpu. Ja ahte fállojuvvo sámegiel oahppu dahje oahppu sámegillii ii dárbbaš mearkkašit dan ahte oahppanbiras dan báikkis gos oahpahus čađahuvvo lea buorre. Ollu sámi ohppiin lea buorre beaivválaš dilli skuvllas, gos ožžot oahpahusa sihke sámegielas ja sámegillii. Oahppan oahpaheaddjit addit sidjiide oahpu maid sis lea geatnegasvuohta oažžut. Muhto leat maid sámi oahppit geat eai oaččo dakkár oahpu mii sidjiide addá buoremus ávkki sámegiela ja kultuvrra oahppamis. ¶
Raporttat ja jearahallamat, mat leat dahkkon váhnemiiguin, skuvllaid oamasteddjiiguin ja oahpaheddjiiguin, duođaštit Sámediggái ahte hástalusat leat eanas čadnon dasa ahte leat unnán sámegielat oahpaheaddjit, unnán oahpponeavvut ja ahte sámegielat oahpaheddjiin lea unnán gelbbolašvuođanannen.  Duođaštuvvo maid ahte sámi oahpaheaddjefierpmádagaide lea dárbu ja ahte leat earenoamáš hástalusat luohkáin main leat máŋgga ceahki oahppit ja váttis heivehit oahpaheami. Nordlandsforskning nubbe oasseraporta Fra plan til praksis (Plánas duohta eallimii)geahčada oppalaš čuolmma, mii lea: Movt lágiduvvo oahpahusprográmma eamiálbmogiidda? Dakkár prográmma mii sihkkarastá dohkálaš oahpu iežas eavttuid vuođul ja seammás maid čuovvu oahppoplánaid áigumušaid ja gelbbolašvuođamihtuid, maid vuođul oahppis lea vejolaš searvat stuoraservodaga institušuvnnaide, organisašuvnnaide ja bargo- ja servodateallimii seamma eavttuiguin go earát. Movt galgá skuvla, báikkálaš oahpponeavvobargguin ja beaivválaš oahpaheamis, nákcet addit oahpu máŋgga gielas, matemahtihkas ja eará fágain eamiálbmotoainnu vuolggabáikkis ja báikkálaš heivehemiin? Ja movt galgá seammás gealbudit ohppiid/fidnohppiid viidásit ohppui dahje bargoeallimii? ¶
Čoahkkingirjji čállit: Ellen Aina Eira/Ellen Mienna  317 siidu 379 siiddus Sámediggi oaidná ahte vuođđoskuvla ja joatkkaoahpahus sáhttá máŋgga suorggis buoriduvvot, nu ahte sihkkarastá buori kvalitehta ja láhčá ohppiide buori oahppandili. Buorre oahpaheapmi bidjá johtui oahppama, ja oahpaheaddji lea dien barggu movttiidahtti. Man ollu ávkki oahppit ožžot oahpahusas, vuolgá das ahte leat go sis fágalaš čeahpes oahpaheaddjit main lea sámi kulturmáhttu ja giellačehppodat, ja geat máhttet iešguđetlágan oahppanvugiid ja málliid ja. Sámediggi lea duhtavaččat áican ahte ođđa oahpaheaddjeohppui lea máhttu sámegielas, kultuvrras ja servodateallimis váldojuvvon mielde gelbbolašvuođagáibádussan, ja ahte leat mearriduvvon gelbbolašvuođagáibádusat oahpaheddjiide geat galget oahpahit sámegielas. Sámediggi oaidná maid ahte sámi oahpahusas lea stuora bargun ovddidit ja nannet sámegiel tearbmabarggu ovddosmanu buot sámegielain. ¶
Sámediggi oaivvilda ahte eaktun buori oahpahussii lea ahte oahppis leat oadjebas rámmat ja ahte beassá dovdat iežas oassin searvevuođas. Bures lihkostuvvan oahpaheapmi lea maid dan duohken ahte lea go oahppandilli bissovaččat buorre. Ollu ohppiin lea unnán miella oahppagoahtit sámegiela. Sivvan dasa leat earet eará praktihkalaš hástalusat. Máŋggain raporttain boahtá ovdan ahte oahpaheami lágideapmi ii leat duhtadeaddji. Muhtun oahppit šaddet oažžut sámegielaoahpahusa lassin dábálaš ohppui, ja dávjá hui unohis áiggiid. Sámegiel oahpaheami čohkkejit máŋgga guovllus dávjá ovtta skuvlii, danin go leat unnán oahpaheaddjit. ¶
Sihke čielggadeami ovddideami oktavuođas dievasčoahkkimii, eaŋkilolbmuid jearahallamiin ja álbmotčoahkkimiin leat ožžon čielgasit dihtosii ahte leat ollu hástalusat mat gusket gáidosisoahpaheapmái. Daddjojuvvo hui čielgasit ahte gáidosisoahpaheami ferte buorebut ovttastahttit skuvlla oahpaheapmái muđui, ja ferte maid bidjat gáibádusa oahpahussii mii fállojuvvo. ¶
Eatnasat geat čuvvot gáidosisoahpaheami, leat okto oahppodilis, eai ge leat oassin joavkkus. Dáhpáhuvvá maid ahte oahppit šaddet čohkkát unna lanjažiin dahje earalágan unohas lanjain šearpma ovddas, almmá veahki haga.  Diekkár oahppobiras ii leat dohkálaš, ja ferte ge miha čielgaseappot oažžut ovdan ahte lea skuvlaoamasteaddji geatnegasvuohta láhčit mánáide geat ožžot gáidosoahpahusa buori oahppanbirrasa. Diekkár oahppanbiras maid dás čilget lea oahpahuslága ulbmiliid vuostá. Diekkár oahpaheapmi gáibida teknihkalaš čovdosiid mat doibmet ja earenoamáš buori ovttasbarggu skuvllain gosa oahppit gullet ja singuin geat fállet oahpahusa. Muhtun oahpaheaddji logai ge” Mii vásihit dávjá teknihka mii ii doaimma ja oahppit masset oahppanmovtta. Vuostáiváldi skuvllat eai leat vuoruhan konferánsabiergasiid, muhto geavahit skype”. ¶
Nuoramus oahppit dárbbašit eanemusat oahpaheaddji gii lea luohkkálanjas oahpaheamen. Dat gáibida ruhtajuolludemiid ja buori láhčima, ovdamearkkadihte jus livččii veahkkebargi gii sáhttá oahppi veahkehit praktihkalaččat. Diekkár oahpahus gáibida fas ahte lea hui lagas ovttasbargu gaskal oahpaheaddji ja veahkkebargi.  Eará hástalusat leat ahte váilot ovttastahttejuvvon oahppofálaldagat, ahte ii biddjojuvvo sadjásaš jus sámegielaoahpaheaddji lea eret, dahje ahte oahppit eai beasa čuovvot eará dáhpáhusaid skuvllas. Sámediggi áigu ságastallagoahtit departemeanttain, ja dan ságastallama áššin lea sihkkarastit buoret kvalitehta ja ovddosdiehtima sámegiel oahpahussii, maiddái de go dakkár oahpaheapmi čađahuvvo gáidosisoahpaheapmin. ¶
Hospiterenortnet lea mávssolaš dan dáfus ahte oahppi oažžu vejolašvuođa hárjehallat giela ovttas earáiguin. Hospiteren galggašii leat lunddolaš oassi oahpaheamis, muhto dan ortnega geavahit hui máŋggaládje. Ollu ohppiide ii fállojuvvo hospiteren dahje eai beasa oasálastit intensiivaoahpaheapmái nugo giellalávggodeapmái. ¶
Sámediggeráđđi álggahii 2010:s Verddeprošeavtta, man ulbmil lea ráhkadit sámi ja dáru mánáide hospiterenmálle, dainna áigumušain ahte hospiteren galggašii duddjot buoret ipmárdusa mánáid iešguđetlágan kultuvrraid birra ja eastadit givssideami. Diet pilohtaprošeakta ruhtaduvvo Sámedikki bušeahtain, ja dán hospiterenortnegis leat mielde Álttá ja Guovdageainnu suohkanat. Hospiteren lea jurddašuvvon čađahuvvot goađástallanskuvlamodealla mielde, gos oahppit besset olgunbargamiin oahppat árbevirolaš bargguid. Sámediggi lea earenoamážit cealkán ahte prošeavttas galget geavahit ¶
Čoahkkingirjji čállit: Ellen Aina Eira/Ellen Mienna  318 siidu 379 siiddus vuorasolbmuid máhtu ja oahppat fievrredit máhtu boarrasit buolvvas nuorat bulvii. Pilohtaprošeavtta álgin lea maŋŋonan, ii ge álggahuvvon 2010:s nugo lei jurdda, muhto Sámediggi lea ipmirdan ahte dat galgá álggahuvvot 2011/2012 jahkemolsašumis. Pilohtaprošeakta galgá árvvoštallojuvvot go leat čohkkon dan meare dieđut ahte lea vuođđu árvvoštallagoahtit. ¶
Sámediggi lea dorjon Sámi lohkanguovddáža mii lea Sámi allaskuvllas Guovdageainnus. Sámediggi oaidná ahte diet guovddáš oažžu guovddáš doaimma oahpahusa heiveheamis, bagadallamis ja maiddái kursadoaimmain mat galget sihkkarastit sámi ohppiide ja rávisolbmuide kvalitehta dáfus buori oahpahusa. Sámi lohkanguovddáš lea sámi oahpahusa resursaguovddáš mii galgá earenoamážit bargat oahpahusáššiiguin mánáidgárdedásis gitta allaohppui. Sámi lohkanguovddáš bargá viidát njálmmálaš ja čálalaš sámegielgeavaheami váste ja nu maid lohkan-, čállin- ja giellaovdánahttimiin sámi servodagas. ¶
Guovddáža váldobargosuorgi lea lohkan- ja čállinoahpaheapmi ja njálmmálaš giellageavaheami nannen. Dat mearkkaša ahte galget nannet ja ovddidit njálmmálaš sámegielgeavaheami oahpahusvuogádagas, nannet máŋggagielatvuođa- ja giellaealáskahttinmáhtu ja juohkit dieđuid lohkanja čállinovddideami birra. Guovddáš doaimmaha maid dutkan- ja ovdánahttindoaimmaid dáin fágasurggiin. ¶
Sámi lohkanguovddáža ruhtadit Sámediggi, Ođasmahttin-, hálddahus- ja girkodepartemeanta ja Máhttodepartemeanta gitta 2012 rádjái. Sámediggi dáhttu guovddáža bissovaš doaibman, ja áigu guovddáš eisdeválddiide čilget ahte lea dárbu sihkkarastit guovddáža bissovaš doaibman boahtteáigái ja láhčit dasa ovdánanvejolašvuođaid. ¶
4.2.4 Kulturskuvla, astoáiggeortnet ja leaksolohkanveahkki ¶
Kulturipmárdus, gulahallan, hápmašuvvan ja iešvuođadovddu ovddideapmi leat dehálaš oasit oahpahusas. Oahppit galget beassat ovddidit iežaset estehtalaš beliid ja hutkáivuođa, vásihit ilu go besset juoidá ávdnet ja hálddašit, ja go besset máhtu geavahit. Go mánát álget skuvlii, de sii leat juo čohkkegoahtán estehtalaš gelbbolašvuođa tennjemiin, lávlumiin, rollastoahkamiin, dánssain ja neaktimiin ruovttus, ustibiiguin ja mánáidgárddis. Lea ge hui mávssolaš ahte mánát ja nuorat ožžot vejolašvuođa nannet ja ovdánahttit dien gelbbolašvuođa vásáhusaiguin, oahpus ja oahpu geavaheamis. Dan barggus lea kulturskuvla ja skuvllaid astoáiggiortnet (SAO) dehálaččat. ¶
Skuvllaid astoáiggeortnet (SAO) lea suohkana fálaldat mánáidskuvlla mánáide vuosttaš luohká rájes gitta njealját luohkkái. Mánát geain leat earenoamáš dárbbut, sáhttet anit ávkki dien fálaldagas gitta 7.luohká rádjái. SAO lea dehálaš báiki gos mánát besset vásihit ja searvat iešguđetlágan doaimmaide maid vuođđun lea sin iežaset kultuvra. Kultuvrra ja giela gaskkusteamis leat vuorasolbmot dehálaš olbmot, nu maiddái skuvllaid astoáiggeortnegis. Sámi dáidda- ja kulturovdanbuktimat galget leat lunddolaš ja mávssolaš oassin kulturskuvllas ja astoáiggeortnegis. Máhttolokten-sámi oahppoplánabuktosa oppalaš oasis, kapihttalis ”Oahpaheami prinsihpat” daddjo: Ovttasbargu gaskal skuvlla, kulturskuvlla, báikkálaš joavkkuid ja servviid, ja ovttasbargu earáiguin báikkálaš servodagas rahpá mánáide ja nuoraide vejolašvuođaid ovddidit iežaset návccaid ja čehppodaga, go besset searvat máŋggabealát sosiála searvevuođaide ja kulturdoaimmaide. ¶
Suohkan lea oahpahuslágas geatnegáhttejuvvon doalahit almmolaš musihkka- ja kulturskuvlafálaldaga. Oahpahusláhka dadjá ahte: Buot suohkaniin galgá juogo alddineaset dahje ovttas eará suohkaniiguin leat musihkka- ja kulturskuvlafálaldat mánáide ja nuoraide, mii lea organiserejuvvon skuvlla oktavuhtii ja kultureallimii muđui. ¶
Olmmoš hábmejuvvo maid dáidaga ja kultuvrra muosáhemiin. Sámi oahppit galget oažžut vejolašvuođa oahpásnuvvat sámi dáidagii ja kultuvrii skuvlla dáiddafágain. Kulturskuvllat leat iešguđetládje organiserejuvvon, ja eai ge fálaldagat leat seammaláganat suohkanis suohkanii. Muhtun suohkaniin fállet eanas ohppiide saji kulturskuvlii, muhto ollu suohkaniin leat mánát ja nuorat vuordinlisttuin. ¶
Čoahkkingirjji čállit: Ellen Aina Eira/Ellen Mienna  319 siidu 379 siiddus ¶
Ráđđehusa ulbmil lea kulturskuvlalokten 2014 rádjái. 2010 čavčča buvttii lávdegoddi maid Máhttodepartemeanta lei nammadan raportta Kulturlokten – kulturskuvla buohkaide. ¶
Lávdegoddi galggai earet eará dárkileappot geahčadit daid hástalusaid ja vejolašvuođaid mat leat go nanne kulturskuvlla, vuođđoskuvlla ja Skuvllaid astoáiggeortnega ovttasbarggu, ja oainnusindahká iešguđetlágan molsaeavttuid mat nannejit ovttadássásaš kulturskuvlafálaldaga buot mánáide govttolaš haddái. Dakkár kulturskuvlla mas lea buorre kvalitehta ja mii buresdoaibmi vugiin nákce atnit ávkin veahkkeváriid mat leat gávdnamis. Raportta sáddejuvvui gulaskuddamiidda. Sámediggi oaivvilda ahte sámi mánáin ja nuorain galget maid leat seamma dásis fálaldagat kulturskuvllas ja astoáiggeortnegis go eará mánáin ja nuorain Norggas. Sámediggi presiserii gulaskuddancealkámušastis man mávssolaš kulturskuvla lea sámi mánáide ja nuoraide, ja danin fertejit ge kulturskuvlla rámmaeavttut ja fálaldagat heivehuvvot sámi kultuvrii. Ollu kulturskuvllain lea sámi sisdoallu. Muhtun báikkiin lea ovdamearkkadihte duodji dahje teáhterčájahallan ja joavkolávlun sámegillii. Sámediggi vuordá ahte sámi suohkanat vuoruhit nuoraide kulturskuvlafálaldagaid, ja eará kulturdoaimmaid mánáide ja nuoraide suohkaniin. Sámedikkis leat sierra doarjjaortnegat mánáid ja nuoraid kulturdoaimmaide. Dán bušeahttapostii bohtet juohke jagi hui ollu ohcamat. ¶
Sámi kultuvra galgá leat oassin Kultuvrralaš skuvlalávkkas, ja Sámedikkis lea fylkasuohkaniid ovttasbargošiehtadusaid vuođul geatnegasvuohta bearráigeahččat ahte Kultuvrralaš skuvlalávka sisttisdoallá konkrehtalaš gaskkustandoaimmaid main lea sámi sisdoallu. Kultuvrralaš skuvlalávkka doaimmaid ulbmil lea veahkehit mánáid ja nuoraid oažžut oktavuođaid rastá suohkanrájiid. ¶
4.2.5 Buorebut čalmmustahttit oahpu heiveheami ja joatkkaoahpahusa ollašuhttima ¶
NOU 2009:18 Rett til lærning (Vuoigatvuohta ohppui), čujuha ahte juohke njealját mánnái dahje nuorraolbmui šaddá dárbu lágidit liigečuovvoleami dahje oahpu heiveheami, muhtun áiggi, dahje čađa áiggi, vai oažžu buoremus ávkki oahpahusas. Nu lea maid sámi ohppiid dilli. Sámediggi dáhttu buorebut čalmmustahttet makkár ovddasvástádus suohkaniin ja eará almmolaš veahkehanásahusain lea mii guoská doaimmashehttejuvvon sámi mánáide ja nuoraide, ja movt sin ja sin váhnemiid árgabeaivi lea, makkár heivvolaš oahppofálaldaga ožžot sii.  Sámediggi oaidná earenoamáš dárbbu čuovvut dán váttis čuolmma, rastá suohkanrájiid, vai mánát ja sin váhnemat eai dárbbaš geavahit ollu olmmošlaš návccaid rahčat oažžut dakkár oahpu maid sin mánáin lea vuđolaš vuoigatvuohta oažžut. ¶
Sámediggi oaidná dárbbu hukset buori gelbbolašvuođa earenoamášpedagogihka suorggis.  Sámi oahppit mat dárbbašit earenoamášoahpu, deaivvadit dávjá veahkeheddjiiguin geain ii oppanassiige leat, dahje geain lea hui unnán máhttu sámegielas ja kultuvrras. Dat sáhttá dovdot lassinoađđin váhnemiidda ja sáhttá buot vearrámus dilis mielddisbuktit boasttu árvvoštallama. Sámediggi dáhttu oažžut sámegiela ja sámi kultuvrra oassin guoskivaš oahppoinstitušuvnnaide. Dat lea oassi barggus ahte nannet seammadássásaš earenoamášpedagogalaš fálaldaga sámiide geat dan dárbbašit. Maiddái lea dárbu gozihit ahte Sámi earenoamášpedagogalaš doarjja (SEAD) oažžu buriid rámmaeavttuid vai buoremus lági mielde nagoda áimmahuššat iežas riikkaviidosaš doaimma. Lea maid mávssolaš álggahit veahkkedoaimmaid nu árrat go vejolaš. ¶
Sámi álbmoga oahppodássi lea nanosnuvvagoahtán. Sámi statistihkka čájeha gal ahte ain leat hástalusat, earenoamážit joakkaoahpahusa čađaheamis. Skuvlaheaitin lea váttisvuohta mii guoská maiddái sámi ohppiide. Sámedikki melas lea buorre go St. dieđáhus nr. 22 (2010-2011) Mangfold – Mestring – Muligheter, Ungdomstrinnet (Valljivuohta – Nákcen – Vejolašvuođat, Nuoraiddássi), Nuoraiddásidieđáhus, deattuha eanet praktihkalaš, molsašuddi ja beaivválaš dillái guoskivaš oahpu nuoraiddásis, mii attašii skuvlaoamasteaddjái vejolašvuođa láhčit dili nu ahte oahppit earet eará beasaše searvat vuođđoealáhusbargguide. Sámediggi vuordá skuvllaid geavahit dan vejolašvuođa mii gávdno geavahit oahpahusas árbevirolaš sámi bargguid. ¶
Čoahkkingirjji čállit: Ellen Aina Eira/Ellen Mienna  320 siidu 379 siiddus Ráđđehus lea álggahan golmmajagáš prošeavtta NY GIV - Gjennomføring i videregående opplæring.  (Joatkkaoahpahusa ollašuhttin OĐĐA MOVTTAIN). Máhttodepartemeanta lea bovden Sámedikki mielde referánsajovkui mii galgá čuovvut viidásit barggu. Sámediggi lea nammadan Mats Steinfjell dikki ovddasteaddjin OĐĐA MOVTTAIN našunála referánsajovkui. ¶
Prošeavttas lea golbma (3) oasse-prošeavtta: Áigemolsunprošeakta – vuođđoskuvllas joatkkaoahpahussii Čuovvolanprošeakta – čuovvolit ohppiid geat eai ollašuhte joatkkaoahpahusa Statistihkkaprošeakta mii galgá ovddidit ja ráhkadit oktasaš statistihkkii árvvoštallanvuogi movt árvvoštallat lea go ulbmiliid olahan. ¶
Áigemolsunprošeakta álggahuvvui 2010 čavčča ja galgá bistit golbma jagi, namalassii 2013 lohppii. Váldobargun lea čuovvut ohppiid geat eanemusat bártidit oahpuin maŋŋel 10.luohká vuosttaš termiinna. Dan birra lea eanet čilgejuvvon Dieđáhusas Stuoradiggái nr . 22 (2010-2011) Valljivuohta – Nákcen – Vejolašvuođat, Nuoraiddássi. ¶
Sámedikki mielas lea buorre go ráđđehus lea álggahan NY GIV (OĐĐA MOVTTAIN) prošeavtta, mii lea stáhta, fylkasuohkaniid ja suohkaniid ovttasbargoprošeakta, man doaibman lea buoridit ohppiid eavttuid nagodit ollašuhttit oahpahusa ja ceavzit joatkkaoahpahusa. Maiddái sámi oahppit dárbbašit vásedin láhččojuvvon doarjaga ja čuovvoleami, nu ahte maiddái sidjiide láhččojuvvojit buoret eavttut nagodit ollašuhttit joatkkaoahpu. ¶
Sámediggi oaidná earenoamáš dárbbu čuovvolit sámi nuoraidskuvlaohppiid, vai gii ge ii heaittáše skuvllas. Dat guoská áibaida sámi bárdnemánáide nuoraidskuvladásis, geahččalit eastadit sin vai eai heaitte skuvllas, danin go bártnit sáhttet álkibut heaitit joatkkoahpahusas. Lea hui dárbu oažžut sámi ovddasteaddji OĐĐA MOVTTAIN prošektii, vai oažžu buoret ipmárdusa das makkár hástalusat sámi ohppiin leat; mii lea sivaid go sii heitet joatkkaoahpahusas, ja makkár dárbbut leat ásahit praktihkalaččat heivehuvvon oahpu sihke vuođđoskuvlii ja joatkkaskuvladássái. ¶
Eará dehálaš oahpahuspolitihkalaš nannensuorgi lea sierra fágaskuvllaid hábmen oassin joatkkaoahpahussii ja nannen dihtii fidnofágaoahpu joatkkaoahpahusas. Sámediggedieđáhus ii leat nu viiddis, ja danin eat gieđahala fidnofágalaš oahpahusa sierra dán dieđáhusas. Almmatge dat lea suorgi maid Sámediggi čuovvu ja lea oassi doaibmaplánain mat ráhkaduvvojit oahpahuspolitihkkii. ¶
4.2.6 Entreprenørdoaibma ¶
Sámediggi oaivvilda ahte joatkkaoahpahusdásis lea dehálaš arvvosmahttit searvat Ungt Entreprenørskap searvái (Nuorra Barggahandoaibmi)mii lea riikkaviidosaš eaktodáhtolaš organisašuvdna mii bargá oahpahusa entreprenørdoaimmain ja fálla iešguđetlágan prográmmaid nuoraidskuvlla rájes allaohppui. Go diekkár skuvllaid entreprenørdoaimmaid sámi sisdoallu čalmmustahttejuvvui, de leat sámi joatkkaskuvlaoahppit birgen bures riikka nuorra entreprenøraid searvvis. 2006:s lágidii Sámediggi nuoraidkonferánssa ”Funky Business”, man fáddán lei sámi entreprenørdoaibma. Sihke sámi joatkkaskuvllaid ja Ráissa joatkkaskuvlla Ungt Entreprenørskap nannendoaimmain ledje buorit bohtosat. ¶
4.2.7 Vuorasolbmot riggodahkan skuvllas ¶
Otná servodagas lea sámegiella stuora stáhtagielaid deattu vuolde. Eambbo go goassege ovdal leat ge sámi giellaguoddit nu mávssolaččat ja sin ferte geassit oahpahussii mielde, vai oahppit besset hárjanit nannet hupmangiela ságastallamiin ja bargguid bokte. Ná logai muhtun oahpaheaddji: “Man áinnas sávašin ahte mus livččii ” giellačeahppi” veahkkin. Dovddan iežan nu okto gielladilis ja smiehtan ahte giellahárjehallan šattašii miha buoret jus čađat livčče guokte rávisolbmo luohkkálanjas.” ¶
Servodateallin, bearašdilit ja árbevirolaš ealáhusat leat rievdan, dat dovdo maid sámi servodagain. Ovdalašáiggi orro olbmot eanet ovttas ja barge searválaga, ja árbedieđut sirdašuvvo lunddolaččat ¶
Čoahkkingirjji čállit: Ellen Aina Eira/Ellen Mienna  321 siidu 379 siiddus buolvvas bulvii. Mánát ledje bargguin mielde ja barggut sin oahpahedje. Dán áiggi eai šat čoahkkan nuorat ja boarrásat seammaládje go ovdal oktasaš bargguide. Ja ii ge dál leat šat dábálaš ahte máŋga buolvva orrot seamma viesus. Bearašdili nuppástuvvan sáhttá mielddisbuktit ahte mánáin ja nuorain ii šat leat nu buorre oktavuohta boarrasit buolvvaide. Ja ollu mánáin eai leat áhkut ja ádját dahje sii bajásšaddet guhkkin eret áhkuin ja ádjáin ja earáin sogas. Dan dihte lea ge dehálaš oažžut skuvlla geavahit vuoras olbmuid riggodahkan ja veahkkin oahpahusas. ¶
Ollu skuvllain leat prošeavttat main geavahit vuoras olbmuid veahkkin lohkanhárjehallamiin vuođđoskuvllas, dahje go galget oahppat árbevieruid ja árbevirolaš bargguid. Lea hui dárbu skuvlaoktavuođas atnit árvvus áiggiid čađa čohkkejuvvon máhtu mii áhkuid ja ádjáid buolvvas lea. Giela oahpaheamis ja kulturárbevieruid gaskkusteamis sáhttet vuoras olbmot leat čeahpes veahkit. Vai diekkár čehppodaga geavaheapmi ii šatta dušše muhtun oktonas oahpaheaddji beroštumi duohkái, de dat ferte čadnojuvvot olles skuvlavuogádahkii. ¶
Sámediggi dáhtošii čalmmustahttet árbemáhtu buorebut olggobealde luohkkálanja, ja sávvá áinnas buresboahtima prošeavttaide mat nannejit árbevirolaš bargguid oassin dábálaš oahpahussii. Sámediggi oaidná ollu ovddidanvejolašvuođaid jus eanet geavahivčče goađástallanskuvllaid, meahcástanskuvllaid, meahcceskuvllaid ja geasseskuvllaid go oahpahusas galgá nannet árbebargguid ja árbemáhtu. Sámediggi oaidná maid dárbbu deattuhit ahte fertejit gávdnot metodat movt diekkár oahpahusa kvalitehta galgá sihkkarastit. ¶
4.3 NANNENSUORGI 3: Oahpahusa lágas mearriduvvon ja struktuvrralaš rámmat ¶
Goalmmát nannensuorgi mii guoská dasa movt sihkkarastit sámi ohppiide seammadássásaš oahpahusa, lea lágaid ja struktuvrraid dásis. Vaikko mis livčče ge doarvái dieđut sámi ohppiid rivttiid birra, de lea aŋkke álo dárbu bearráigeahččat oahpaheami, ahte dat lea doarvái buorre ja ollašuvvá go ohppiid riekti oažžut oahpu sámegielas ja sámegillii duohtavuođas. Dál lea nu ahte fylkamánnet čađahit bearráigeahččama, sihkkarastin dihtii ahte oahppit ožžot lágas mearriduvvon oahpu. Sámedikkis ii leat dálá lágaid ja systema mielde bearráigeahččandoaibma. Diekkár bearráigeahččandoaimma galggašii Sámediggi oažžut, danin go Sámedikkis lea dat gelbbolašvuohta mii dárbbašuvvo bearráigeahččat sihke dan ožžot go oahppit oahpu sámegielas/sámegillii, ja maiddái oahpahusa buorrevuođa. Dat ahte Sámediggái addit bearráigeahččanválddi livččii dasa lassin maid doaibma mii sáhtášii buorebut geassit ovdan sámi mánáid vuoigatvuođaid ja maiddái čalmmustahttit dan ahte addet go báikkálaččat suohkaniin miehtá riikka duohtavuođas sámi mánáide dan oahpu maid sis lea riekti oažžut. ¶
Sámedikki mielas ii leat vuogas ahte leat goabbatlágan rievttit oahpahussii sámegielas/sámegillii sámegiela hálddašanguovllus ja dan olggobealde, ja ahte lea maid dadjamuš das leat go vuođđo- vai joatkkaskuvllas. Oahpahuslága mearrádusaid berre divodit, earet eará berre árvvoštallat heaitit geavaheamis doahpaga “sámi guovlu” , go dat dávjá lea oalle moive doaba. Dasa lassin berre nannet vuoigatvuođa beassat gazzat oahpu sámegielas dahje sámegillii, ja berre čielggadit vejolašvuođa válljet sámegiela ođđadárogiela sadjái joatkkaskuvllas. ¶
Sámediggi oaidná maid dárbbu rievdadit lága mii guoská riektái oažžut sámi oahpponeavvuid. Dálá láhka dadjá dušše dan ahte dáru mánáin ja nuorain lea riekti beassat geavahit dárogiel oahpponeavvuid, muhto seamma riekti ii leat sámi mánáin ja nuorain beassat geavahit sámi oahpponeavvuid. ¶
Dan birra lea Mánáidáittardeaddji cealkán dan oktavuođas go buvttii cealkámuša dan birra makkár vuoigatvuođat ođđadárogielohppiin leat oažžut parallealla ođđadárogielat oahpponeavvuid. Gulaskuddancealkámuš ii guoskan sámi mánáid ja nuoraid gáibadussii oažžut parallealla sámi oahpponeavvuid. Almmatge váillaha Mánáidáittardeaddji sullasaš presiserema sámi oahpponeavvuide. Mánáidáittardeaddji cealká ahte váttisvuođat mat leat skáhppot ođđadárogiel parallealla oahpponeavvuid, ja eahpečielggasvuođat dan hárrái makkár oahpponeavvuide gáibádus guoská, dáidet ¶
Čoahkkingirjji čállit: Ellen Aina Eira/Ellen Mienna  322 siidu 379 siiddus ¶
leat vel stuorábut go smiehttá sámi ohppiid vuoigatvuođaide oažžut sámi oahpponeavvuid/oahpponeavvuid sámegillii. Davviriikkalaš mánáidáittardeaddjiraporta "Retten til medvirkning for samiske barn og unge" (Sámi mánáid ja nuoraid mieldeváikkuhanriekti) lea dušše okta ollu dieđuin mat duođaštit ahte sámi mánáid oahpponeavvodilli ii leat dohkálaš. Dás sáhttá maid čujuhit árvvoštallamii maid Oahpahusdirektoráhtta lea ožžon Finnmárkku Fylkamánnes. Mánáidáittardeaddji cealká: ¶
”Mánáidáittardeaddji lea ovdal juo bivdán Oahpahusdirektoráhta árvvoštallat berrešii go bidjat gáibádussan ahte galget ráhkaduvvot sámegiel paralleallaoahpponeavvut. Oahpahusdirektoráhtta lea reivves Mánáidáittardeaddjái (sin ref 2008/702) čielgasit dadjan ahte oahpahuslága § 6-2 guoská maid dasa ahte lea riekti oažžut sámi oahpponeavvuid vuođđoskuvllas. Mánáidáittardeaddji oaidná ahte dáidá leat váttis gáibidit beare ollu sámegiel paralleallaoahpponeavvuid, dan dáidá praktihkalaččat šaddat váttis čađahit. Mánáidáittardeaddji oaidnu lea almmatge ahte maiddái sámi oahpponeavvuid dáfus lea dárbu dárkileappot čilget vuoigatvuođaid ja dan makkár ovddasvástádus skuvlaoamasteaddjis lea.  Danin mii bivdit ge direktoráhta dárkileappot guorahallat movt sáhtášii buorebut sihkkarastit sámi mánáid vuoigatvuođaid mat gusket sámi oahpponeavvuide.” ¶
Oahpahusdirektoráhtta lea reivves Mánáidáittardeaddjái cealkán ahte oahpahuslága § 9-4 vuođul lea ohppiin geain lea sámegieloahppu riekti oažžut dan fágas oahpponeavvuid. Dasa lassin čállá oahpahusdirektoráhtta reivvestis ahte joatkkaoahpahusa ohppiin lea riekti oažžut sámi oahpponeavvuid, muhto ii fal sámegillii. ¶
Mánáidáittardeaddji čujuha dasa ahte leat ollu sámi joatkkaskuvllat sámegiela hálddašanguovllus gos buot oahpahus lea sámegillii, muhto geavahit dárogiel oahpponeavvuid. Mánáidáittardeaddji ballá ahte veadjá leat váttis oažžut ohppiid šaddat doaibmi guovttegielagin go šaddá oahpaheamis geavahit dárogiel oahpponeavvuid. Nugo Mánáidáittardeaddji lea ipmirdan, de váilot oahpaheaddjit ja fágaolbmot geat máhttet doarvái bures sámegiela, ja ahte nuorat geat áigot joatkit lohkat sámegiela alladásis, dávjá leat ožžon nu heajos oahpu sámegielas ahte eai deavdde sisabeassangáibádusaid. Danin bivdá Mánáidáittardeaddji direktoráhta guorahallat dárkilit ahte berrešii go lágas nannet ahte galgá leat riekti oažžut sámegiel oahpponeavvuid maiddái eará fágain go sámegielas joatkkaskuvllas. ¶
Mii guoská oahpahusa struktuvrralaš rámmaide, nugo mat guovlluid mielde juohkin; gos sáhttá ohcat joatkkaskuvlii, de lea dárbu dan buorebut oktiiheivejit ja gulahallat Sámedikkiin ja fylkasuohkaniiguin geat leat joatkkaskuvllaid ovddasvástideaddjit. Dávjá diekkár guovlluid mielde juohkin ii heive árbevirolaš sámi ássanminstarii ja kultuvrralaš čanastagaide mat olbmuin leat. Sámediggi lea ovdamearkkadihte ožžon dihtosii ahte Kárášjoga nuorat, geat hálidivčče álgit joatkkaskuvlii Áltái, gos sámi biras leat viidát go Nuorta-Finnmárkku gávpogiin, eai beasa dan dahkat danin go fylkasuohkan lea mearridan eará guovlojuohkima joatkkaoahpahussii. Sámedikki ja fylkasuohkana ovttasbargošiehtadus sáhttá veahkehit čilget fylkasuohkanii ovddasvástádusa ja dihtomiela das makkár beroštumiid fertejit vuhtiiváldit go plánejit oahpahusfálaldagaid dahje go árvvoštallet heaittihit fálaldagaid mat sámi nuoraide leat dehálaččat. ¶
Guovlluin gos sámi resursaguovddážat/gilit leat geográfalaččat hui bieđgguid, nugo ovdamearkkadihte lullisámi guovlluin, sáhttá leat oalle hástalus sihkkarastit buori oahppofálaldaga vai ii dárbbašivčče geavahit gáidosisoahpaheami. Diekkár guovlluid hástalus lea ge movt suohkanat, fylkamánne, fylkasuohkan, Sámediggi ja eará ásahusat sáhtáše juogadit ovddasvástádusa. Diekkár guvlluin sáhtášii hukset skuvlafierpmádaga, ja eará ovttasbargomálliid maid bokte oahppit sáhttet oažžut buori oahpahusdahkosa. Riikkaigaskasaš ovttasbargu sáhttá dahkat álkibun geavvahit nuppi riikka oahppofálaldagaid. Dás sáhttá namuhit ahte Sirbmá ja Ohcejohka leat álggahan skuvlaovttasbarggu ja ožžon stáhtadoarjaga dan ovttasbargui. ¶
Geahča Mánáidáittardeaddji gulaskuddancealkámuša mii guoská oahpahuslága kapihtal 17 láhkaásahusrievdanevttohussii, ”Krav ¶
Čoahkkingirjji čállit: Ellen Aina Eira/Ellen Mienna  323 siidu 379 siiddus ¶
om språklig paralellutgaver”, beaiváduvvon 11.2.2009 ¶
4.4 NANNENSUORGI 4: RÁVISOLBMUIDOAHPAHUS ¶
Čoahkkingirjji čállit: Ellen Aina Eira/Ellen Mienna  324 siidu 379 siiddus ¶
4.4.1 Rávisolbmuidoahpahuslága ja láhkaásahusaid rievdadeamit main lea mearkkašupmi sámi oahppolihtuide ja sámi álbmogii. ¶
Sámediggeráđi politihkalaš álginjulggaštusas áigodahkii 2009-2013, daddjo: ¶
” Mii áigut bargat dan badjelii ahte láhččojuvvo dilli nu ahte rávis sápmelaččat, geat eat eai máhte sámegiela, galget beassat háhkat dárbbašlaš vuođđomáhtu heivvolaš oahpahusas. Mii áigut ovddidit oahpahusvuogádaga gos buot sámi mánáin, nuorain ja rávisolbmuin leat buorit oahppansajit gos máhtu ja giela ja kultuvrra ovddidit.”. ¶
Váldooassi dálá rávisolbmuidoahpahuslágas bođii fápmui ođđajagimánu 1. beaivvi 2010. Dat bođii ovddit 1976 rávisolbmuidoahpahuslága sadjái, mii váldojuvvui eret fámus seamma beaivvi. Láhka lea Tronlávdegotti ávžžuhusaid čuovvoleapmi, gč. NOU 2007:11 Oahppolihttu – ealliáiggi oahppu. Rávisolbmuidoahpahusláhka lea dál vuosttažettiin doarjjaláhka, mii mudde oahppolihtuid organiserenvuogádaga ja friddja gáidosisoahppoinstitušuvnnaid.   Dán lága ulbmil lea ovddidit eallináiggi oahpu dan láhkái ahte láhčit buori dili organiserejuvvon oahppodoaimmaide bálddalaga formálalaš oahpposystemain. Láhka galgá movttiidahttit olbmuid geavahit oahppodoaimmaid gos buohkain galgá leat vejolaš ovddidit oahpu ja gelbbolašvuođa, ja dan láhkái nannet juohkehačča ovdáneami ja dustet dárbbuid mat servodat- ja bargoeallimis leat. ¶
Rávisolbmuidoahpahuslága láhkaásahus biddjojuvvui fápmui seamma beaivvi, ja lea máŋgga dáfus deháleabbo go iešalddis diet láhka. Lea láhkaásahus mii mearrida praktihkalaš barggu ja gáibádusaid mat leat čadnon oahppodoaimmaide. ¶
Ođđa rávisolbmuidoahpahuslága áššis leat leamaš ráđđádallančoahkkimat/konsultašuvnnat. Sámediggi ja Máhttodepartemeantta bohte ovttaide Sámedikki posišuvnnaid dáfus. Deháleamos rievdadusat leat ahte sámi oahppolihtuin eai šat dárbbaš leat doaimmat miehtá riikka. Sámediggi lea maid duhtavaš dainna go sámi oahppolihtut galget leat mielde fievrredeamen árbedieđuid ja árbemáhtu boahttevaš buolvvaide. Dat lea Sámedikki mielas hui mávssolaš lasáhus, danin go árbemáhttu lea kulturárbi maid galgá sihkkarastit ja fievrredit viidáseappot. Nubbe dehálaš lasáhus lea ahte vuosttašoahpahus/analfabetisma galgá maid gullat láhčindoarjjaortnega vuollái, jus diekkár oahpahus gáibida earenoamáš láhčinbarggu mii šaddá liigegollun oahppolihttui. Lea earenoamáš mávssolaš ahte rávisolbmot geat leat massán eatnigiela ja dárbbašit earenoamážit lágiduvvon oahpaheami ožžot seamma vejolašvuođaid oahppat giela. Sámediggeráđi mielas lea buorre go bođiimet ovttaoaivilii áššis ahte gáibidit oahppodoaimmaid ja miellahttosearvelogu oahppolihtuin vai nagodit doalahit doaimmaid. Ráđđádallamiin čielggai maid ahte boahtte háve go galget njuolggadusaid ja doarjjaortnegiid árvvoštallat, de galgá Sámediggi árabut váldojuvvot dan bargui mielde ja galgá bovdejuvvot ráđđádallamiidda.  Doarjja sámi oahppolihtuide árvvoštallojuvvo sierra ja jus dan árvvoštallama vuođul gávnnahuvvo ahte galgá láhkaásahusa dahje njuolggadusaid rievdadit, de dat galgá dahkkot ráđđálaga Sámedikkiin ¶
4.4.2 Sámi oahppolihtut ¶
Mis leat dál guokte sámi oahppolihtu. Dat lea Sámi oahppolihttu (SOL) ja Mearrasámiid oahppolihttu (SSF). Sámi oahppolihtut leat hui mávssolaččat rávisolbmuid oahpaheami oktavuođas. Sámi oahppolihtut leat dehálaš lassin formálalaš oahppovuogádagaide ja dain leat dehálaš bargamušat sihke giela ja árbedieđuid oahpaheamis sámi servodagas. Sámi oahppolihtut galget maid gaskkustit dieđuid sápmelaččaid ja sámi dilálašvuođaid birra olles almmolašvuhtii. Sámi oahppolihttu /SOL lea Norgga Sámiid Riikkasearvvi oahppolihttu. SOL lágida ollu ja máŋggalágan kurssiid báikkálaš servviiguin sávaldagaid mielde. Kursset lágiduvvojit ovttas NSR báikkálaš servviiguin. Mearrasámiid oahppolihttu/SFF lea dán rádjái bargan prošeavttaiguin mat galget veahkehit lihtu ja dan miellahttoservviid ovdánit. Diet guokte oahppolihtu leat unnimus oahppolihtut Norggas, main oktiibuot leat gaskal 15 ja 20.000 oahppodiimmu jagis, ja eanemus diimmuid lea SOL čađahan. ¶
Goappešat oahppolihtuin lea sámi kultuvra, sámi ealáhusat, sámi historjá, sámegiella, duodji ja sámi servodateallin kurssiid váldosuorggit. Sámedikki bargun konsultašuvdnačoahkkimiin Máhttodepartemeanttain lea bearráigeahččat ahte sámi oahppolihtut ožžot vel buoret rámmaeavttuid nu ahte sáhttet lasihit kursafálaldagaid olles sámi álbmogii. ¶
4.4.3 Maid rávisolbmuidoahpahus mearkkaša dálá bulvii ¶
Dat ahte ollu rávisolbmot miehtá Sámi leat massán gielas ovddeš áiggi dáruiduhttinpolitihka sivas, čájeha ahte lea dárbu addit gielladoarjaga dálá ohppiide vuođđo- ja joatkkaskuvllas. Ollugiin otná váhnenbuolvvas eai leat seamma vejolašvuođat go earáin veahkehit iežaset mánáid leavssuiguin ja doarjut sin giela oahppamiin. Leat stuora erohusat otná váhnenbuolvva giellamáhtus, dađi mielde makkár báikkálaš servodagas leat. Mis leat váhnemat geat hupmet ja čállet sámegiela, mis leat váhnemat geat hupmet sámegiela, muhto eai máhte lohkat ja mis leat váhnemat mat eai máhte hupmat eai ge čállit sámegiela. Ollu váhnemat eai vállje sámegiela vuosttašgiellan iežaset mánáide danin go dovdet ahte ieža eai máhte nu bures sámegiela ahte sáhtáše mánáid veahkehit. Ohppiid beaivválaš dilli skuvllas lea ollu čadnon dasa makkár sámegieldoarjaga sii ožžot ruovttus ja lagasbirrasis ja man oidnosis sámegiella lea doppe. Dat maid duođaštuvvo Máhttolokten – sámi árvvoštallamis. ¶
Sámegielas lea gollegiela árvu. Buot olbmuide lea eatnigiella iešalddis juo stuora árvu, ja dan bisuheami ii dárbbaš earaládje šat ákkastallat.  Oahpahuslága mielde lea juohke suohkan ja fylkasuohkan vuođđo- ja joatkkadási oahpu ovddasvástideaddji. Sámediggi oaidná ahte jus giela galgá nákcet ovddidit, de dat gáibida ahte láhčá kurssiid dálá váhnemiidda. Dat lea hui stuora hástalus. Sámediggi lea ožžon diehttevassii ahte buot sámi guovlluin barget dál hui áŋgirit iešguđetlágan rávisolbmuid oahppofálaldagaiguin. ¶
Sámediggeráđđi vuordá sámi oahppolihtuid álggahit iešguđetlágan sámi fáttáin kurssiid mat sáhttet veahkkin fievrredit árbedieđuid ja árbemáhtu boahttevaš buolvvaide. Sámi máhttu sáhttá ipmirduvvot nu máŋggaládje, dađi mielde guđe bealde dasa vállje lahkonit. Dat lea maid dehálaš sámi máhttu mii sáhttá nannet oasseválddiid sámi kultuvrra ja iešvuođadovddu. ¶
4.4.4 Viđa- jagáš oahpahusprográmma rávisolbmuide ¶
Sámediggi lea addán Sámi allaskuvlii bargun álggahit ja čađahit 5- jagáš oahpahusprográmma sámegielas rávisolbmuide, oassin giellaprográmmas mii lea jurddašuvvon dan oassái álbmogis davvi, - lulli- ja julevsámi guovlluin geat eai máhte sámegiela. Oahpahusprográmma rávisolbmuide galgá heivehuvvot báikkálaš dárbbuide. Sámediggi deattuha ahte Sámi allaskuvla dán barggus váldá mielde sámi giellabirrasiid Norggas. Giellaoahpaheamis galgá leat báikkálaš čanastat, ja vuolggabáikin galget leat báikkálaš vuogit movt áimmahuššat ja nannet báikkálaš sámi iešvuođadovddu. Oahpahusprográmma rávisolbmuide lea huksejuvvon ná: ¶
a) Álgokurse 1 sámegielas,  b) Álgokurse 2 sámegielas  c) Sámi lohkanbádjefáddá ¶
Ulbmilin lea ahte 5- jagáš giellaprográmmain álggahuvvojit doaimmat maid boađusin galggašii leat ahte eanebut geavahišgohtet sámegiela viššalit. Rávisolbmuidprográmma ulbmiljoavku leat buohkat geat eai máhte sámegiela viiddis geográfalaš guovllus ja ábaida dain guovlluin gos dáruiduhttinpolitihkka lea dahkan eanemus vahága. Dat doaibma čađahuvvo lagas ovttasbarggus báikkálaš giellaguovddážiiguin ja giellabirrasiiguin. Giellaprográmmabarggus leat sámi giellaguovddážat dehálaččat. Maiddái sámi oahppolihtut sáhttet leat ovttasbargoguoimmit, nu ahte buot giliin Sámis sáhtáše leat vejolašvuođat searvat dán dehálaš giellaprográmmii. Dát giellaprográmma galgá ovddiduvvot buot golmma sámegillii ja fálaldagat galget speadjalastit báikkálaš identitehta. ¶
Ulbmil ovddosguvlui lea beassat johtui kurssiiguin lulli- ja julevsámi guovlluin, ja maiddái stuorámus gávpogiin Norggas. Kursset galget veahkehit sin geat eai máhte sámegiela oahppat fas giela maid leat ¶
Čoahkkingirjji čállit: Ellen Aina Eira/Ellen Mienna  325 siidu 379 siiddus massán, ja maiddái leat veahkkin sámegielagiidda oahppat lohkat ja čállit sámegiela. Dáinna prográmmain galgá maid leat vejolaš čohkket studerengelbbolašvuođa nu ahte sáhttá joatkit dábálaš oahpahussii. Kursset addet lohkančuoggáid ja vejolašvuođa lohkagoahtit viidáseappot Sámi allaskuvllas. ¶
Lea čájehuvvon ahte maŋŋel go lea álggahan oahpahusprográmma rávisolbmuide, de leat eanebut geat hálidit lohkat sámegiela viidáseappot. Oahpahusprográmma rávisolbmuide lea maid ávkkálaš veahkki váhnemiidda geat galget iežaset mánáid veahkehit leavssuiguin. Áiggi vuollái lea áigumuš álggahit metodihkka- ja pedagogihkkakurssiid, ja lohkan- ja čállinkurssiid rávisolbmuide geat máhttet hupmat sámegiela. Sámegiela ovddideapmi ja nannen lea okta dain stuorámus hástálusain mii gávdno sámi servodagas. ¶
4.4.5 Rávisolbmuidoahpahus suohkaniid ja fylkasuohkaniid ovddasvástádussan ¶
Lea suohkaniid ovddasvástádus áimmahuššat rávisolbmuid rievtti oažžut oahpu vuođđoskuvladásis, muhto dain leamaš unnán ulbmillaš oahppofálaldagat rávisolbmuide vuođđodásis. ¶
Otná dilli sámegiela hálddašanguovllu suohkaniin lea ahte olbmuide galget fállat bálvalusa goappešat gillii. Buohkain geat barget suohkanhálddahusain sámegiela hálddašanguovllus galgá leat dárbbašlaš vuođđomáhttu sámegielas, eandalii lohkamis ja čállimis vai nagodit hálddašit iežaset barggu guoskivaš njuolggadusaid mielde. ¶
Lea hui dehálaš dohkkehit eahpeformálaš máhtu mii nuorain, rávisolbmuin ja vuorasolbmuin lea árbevirolaš vuođđoealáhusain, ja máhtu mii guoská guđege guovllu sámiid árbevirolaš luonddugeavaheapmái.  Ollugat fertejit oažžut iežaset gelbbolašvuođa árvvoštallojuvvot ja oažžut gelbbolašvuođaduođaštusa. ¶
Ráđđehusa prográmma mii guoská bargoeallima vuođđogelbbolašvuhtii (BSA) St. dieđ. nr. 44 (20082009) Utdanningslinja (Oahppolinnjá), dulkojuvvo sámi geahččanguovllus. Guhkes áiggi dáruiduhttema geažil leat ollu rávis sápmelačča geain ii leat vuođđomáhttu sámegielas. Sámediggi oaivvilda ahte vuođđogálggaid hálddašeapmi lea dehálaš go galgá nákcet čuovvut bargoeallima hástalusaid ja nuppástusaid. Norgga stáhta lea vuođđuduvvon guovtti álbmoga eatnamii, ja orro ge lunddolaš ahte go stáhta álggaha miehtá riikka fidnodagaide siskkáldas kurssiid, de daidda galget gullat maiddái sámi guovlluid bargosajit. ¶
4.5 I NANNENSUORGI 5: Sámedikki rolla ja váldi ¶
Nugo oaidná kapihttalis mas čilgejuvvo hástalusat, de lea dárbu čielggadit Sámedikki rolla oahpahuspolitihkas. Mii oaidnit ahte leat ábaida guokte gažaldaga maid dás duohko ferte čielggadit: ¶
Sámedikki áittardeaddji rolla; go galgá gozihit sámi mánáid ja nuoraid rievtti oažžut oahpu Sámedikki rolla politihkalaš ja fágalaš orgánan eará eiseválddiid ja ásahusaid ektui ¶
Máhttoloktema ja Máhttolokten-sámi árvvoštallan lea duođaštan ahte go galgá viidáseappot bargat sámi oahpahuspolitihkain, de lea dehálaš gávnnahit leat go governance-stivreneavttut doarvái, ja mii vejolaččat lea hehttehussan dasa ahte ii sáhte leat viiddis oasálastin ja eanet ovttasdoaibma dásiid ja institušuvnnaid gaskkas. Sámediggi lea konsultašuvnnain ja eará oktavuođain vásihan váilevaš oktilas ovttastahttima sámi oahpahusdoaimmain, ja Sámediggi ferte oažžut eanet stivren- ja ovttastahttinrolla sámi mánáid ja nuoraid oahppodilálašvuođaid ektui. ¶
Árvvoštallan čájeha ahte fylkamánne lea hui guovddážis go galgá smiehttat buresdoaibmi sámi oahpahusa mii lea buorebut ovttastahttejuvvon. Dat lea danin go fylkamánnes leat ollu doaimmat, nugo informánta (guovddáš dieđuid gaskkusteaddji), bagadalli, láidesteaddji, bearráigeahččanásahus/kvalitehta dárkkisteaddji ja doarjjaortnegiid hálddašeaddji suohkaniidda, báikkálaš ja guovddáš dási čanastat ja gelbbolašvuođabirrasiid ja fylka/suohkaniid ovttastahtti. ¶
Čoahkkingirjji čállit: Ellen Aina Eira/Ellen Mienna  326 siidu 379 siiddus ¶
Sámediggi oaivvilda ahte Sámedikkis galgá sámi oahpahusáššiin seammalágan rolla go fylkamánnes, ja danin fertešii ge oažžut ovttastahttin ja bearráigeahččan ovddasvástádusa mii guoská sámi mánáide ja nuoraide. Dat gáibida ahte Sámediggái juolluduvvojit dan meare veahkkevárit ahte lea vejolaš áimmahuššat dieid bargamušaid. Seammás lea dehálaš oktiiheivehit fylkamánniid, Sámedikki ja guovddáš eiseválddiid rolla ja ovddasvástádusa mii guoská sámegieloahpahussii, ja ahte fylkamánnet dovdet iežaset ovddasvástádusa mii guoská dasa ahte ovttastahttit oahpahusa iežaset geográfalaš guovllus. Sámedikki, fylkamánniid, fylkasuohkaniid ja suohkaniid ovttastahttin ja ovddasvástádus ferte čielggaduvvot dárkileappot. Sámediggi dáhttu leat diekkár čielggadeami álggaheaddji. Lea maid dárbu čielggadit iešguđet ásahusaid, skuvlaoamasteddjiid ja rektoriid ovddasvástádusa ja rollaid regionála dásis. Nordlándda Fylkamánne lea álggahan diekkár regionála juogadanbarggu, dakko bokte go dan fylkkas lea našunála ovttastahttinovddasvástádus lullisámi oahpahusas. Dien barggu doarju Sámediggi, dainna eavtttuin ahte diekkár ovddasvástádusjuohkimis váldet vuhtii Sámedikki ja sámi skuvlabirrasiid oaiviliid. Galgá hui ollu deaddu biddjot dasa maid sámi birrasat ieža oaivvildit ja maiddái dasa ahte Sámediggi dáhttu oažžut čielgaseappot ovdan movt bearráigeahččan galgá doaibmat. ¶
Mii guoská eará eiseválddiid oktavuhtii, de dat gažaldat maid leat áigeguovdil dasto go sámelága divodišgoahtit ja go Sámediggi digaštallá movt ovddidit iežas rolla nugo politihkalaš orgána ja fágaásahus oahpahusáššiin. Sámedikki mielas lea lunddolaš ahte dikkis ain lea ovddasvástádus mearridit sáme oahppoplánaid, muhto hálida viidát ovddasvástádusa mii guoská eará fágaid oahppoplánaid sisdoalu mearrideapmái. Dán áššis lea lunddolaš gulahallat ain viidáseappot Máhttodepartemeanttain ovddasvástádusa juohkimis ja árvvoštallat láhkaásahusaid/láhkarievdademiid mat attáše Sámediggái eanet guovddáš saji oahppoplánaid sisdoalu mearrideamis, mat mearridit maid sámi oahppit galget oahppat. Sámediggi oaidná maid lunddolažžan ahte sámi oahpponeavvut ain leat Sámedikki ovddasvástádus, ahte lea Sámediggi mii ovddida strategiijaid, ulbmiliid ja doaimmaid dasa movt ain buorebut ovddidit oahpponeavvobuvttadeami ja movt dan kvalitehta sihkkarastit. Sámi lágádusat leat dál hui guovddážis oahpponeavvuid buvttadeamis. Sámedikki dievasčoahkkin vuoruha jahkásaš bušeahttamearrádusain makkár oahpponeavvuid sámi oahppit eanemus dárbbašit. Bušeahttavuoruhemiid evttoha Sámedikki hálddahus earet eará sierra oahpponeavvuid strategalaš plána vuođul. ¶
Lea liikká sávaldat beassat dárkileappot árvvoštallat Sámedikki barggu nugo hálddašanorgána mii hálddaša stipeanddaid, oahppoplánaid ja nu ain, ja nuppe bealis lea oahpahuspolitihkalaš orgána mii politihkalaš orgánan ovddida strategiijaid. ¶
5. SÁMEDIKKI BAJITDÁSIS OAHPAHUSPOLITIHKALAŠ STRATEGIIJAT JA MIHTTOMEARIT ¶
Buot mánáin ja nuorain Norggas, maiddái sámi mánáin ja nuorain, lea riekti oažžut oahpu. Mánáin ja nuorain geat dárbbašit earenoamášoahpu, lea riekti dan oažžut. Riekti oažžut oahpu lea vuđolaš olmmošvuoigatvuohta mii lea nannejuvvon internašunála šiehtadusain ja konvenšuvnnain. Dien rievtti ferte bálddastahttit eará olmmošvuoigavuođaiguin mat sápmelaččain leat oktasaččat, sierra álbmogin, nugo iešmearridanriekti ON- 1966 konvenšuvnna oktasaš artihkkala 1 vuođul mii lea siviila ja politihkalaš vuoigatvuođaid ja ekonomalaš, sosiála ja kultuvrralaš vuoigatvuođaid birra. ¶
Sámediggi áigu iežas oahpahuspolitihkas atnit ovdan dan ahte Norga lea vuođđuduvvon guovtti álbmoga eatnamiii, sápmelaččaid ja dáččaid. Dat bidjá sápmelaččaid earenoamáš dillái danin go leat Norgga eamiálbmot. Min bajitdási politihka ja min sámi servodaga višuvnnaid vuođđojuolggit leat min vuoigatvuođat nugo sápmelaččat, álbmot ja eamiálbmot. Mis lea vuoigatvuohta beassat ieža mearridit, leahket dásseárvosaččat earáiguin ja mis lea riekti suodjalit ja nannet min oktasaš identitehta, kultuvrra, servodateallima ja giela. Sámediggi oaidná dárbbu giddet eanet fuomášumi dasa movt Norga čuovvu olmmošvuoigatvuođaid standárddaid go guoská oahpaheapmái, ja earenoamážit makkár doaimmaid stáhta lea álggahan ja maid ferte álggahit vai sámi oahppit eai vealahuvvo skuvllas ja servodagas muđui. Sámediggi áigu nannoseappot bargagoahtit našunála ja internašunála dásis ¶
Čoahkkingirjji čállit: Ellen Aina Eira/Ellen Mienna  327 siidu 379 siiddus oainnusindahkat makkár hástalusat sámi mánáin ja nuorain leat go smiehttá givssideami, olggošteami ja čearddalaš vealaheami. Sámediggi áigu dárbbu mielde doaimmahit raportta heivvolaš bearráigeahččanorgánaide surggiin gos Norgga skuvlaásahusat eai vuhtiiváldde sámi mánáid ja nuoraid rivttiid, dainna ulbmiliin ahte giddet eanet fuomášumi eamiálbmogiid oahppanrivttiide maiddái internašunála dásis. ¶
Sámediggi oaidná stuora dárbbu oainnusindahkat sámi ohppiid álbmotrievttalaš vuoigatvuođaid, maiddái danin vai oahppit ieža, váhnemat ja oahpaheaddjit ožžot eanet dieđuid dieid vuoigatvuođaid birra. Dán oktavuođas veajašii leat ávkkálaš ásahit ovttasbargodoaimma mas leat fárus ásahusat maiddá ášši guoská, nugo dásseárvo- ja vealahanáittardeaddji, mánáidáittardeaddji, akademalaš ásahusat oppalohkái ja earenoamážit sámi oahpahus- ja dutkanbirrasat, Gáldu – Álgoálbmogiid vuoigatvuođaid gelbbolašvuođaguovddáš ja Olmmošvuoigatvuođaidguovddáš. ¶
Lea maid dárbu oažžut Norgga eiseválddiid ráđđálaga Sámedikkiin hábmet sámi oahpahussuorgái bajitdásis prinsihpaid miha čielgaseappot go dán rádjái leat dahkan. ON earenoamášdieđiheaddji, James Anaya, lea deattuhan ahte nie lea dárbu bargat ja dan berrejit Norgga eiseválddit čuovvolit. Sámediggi áigu dien barggu vuoruhit ja álggahit barggu man ulbmil lea ollislaččat geahčadit lágaid, oahppoplánabuktosiid ja eará rámmaeavttuid. Sámediggi áigu čuovvolit James Anaya rávvagiid mat gusket sámi mánáid ja nuoraid riektái oažžut oahpu. ¶
Sápmelaččat leat okta álbmot njealji riikkas. Jus boahttevaš buolvvat ain galget vásihit ja dovdat sámi oktiigullevašvuođa, de lea áibbas dárbu lágidit sámi mánáide ja nuoraide dakkár oahpu mii vuođđoda ja nanne dien oktiigullevašvuođa; nugo giellaoahpu ja kulturoahpu. Sámediggi ferte ge ain jođihit buori ovttasbarggu Ruoŧa ja Suoma sámedikkiiguin ja sámi oahpahusa ovddasvástideddjiiguin Ruoššas, vai diet máhttovuođđu boahtá sadjái. ¶
Leat ain unnán vejolašvuođat jođihit lotnolasoahpahusa rastá riikkarájiid, danin go Norggas, Ruoŧas, Suomas ja Ruoššas leat nu iešguđetlágan oahppovuogádagat. Danin lea ge áibbas dárbu ovddidit ollislaš oahpahuspolitihka mii láhčá sámi mánáide ja nuoraide vejolašvuođaid leat mielde riikkaidgaskasaš ovttasbargguin. Sámi mánát ja nuorat leat rájekeahtes olbmot dan ipmárdusas ahte sis lea oktasaš kultuvra, nanu sohkabáttit ja oktiigullevašvuohta eará riikkaid sámiiguin, ja sidjiide lea álki doaibmat gaskariikkalaččat. Buorre sámi oahpahuspolitihkka galgá sisttisdoallat dan ipmárdusa ahte sámi nuoraid vejolašvuođat beassat váldit oahpu eará riikkas galgá nannejuvvot. Jus dan galgá sáhttit duohtandahkat, de fertejit riikkaid lágat ja oahppoplánat harmoniseret. ¶
Sámi Parlamentáralaš Ráđđi (SPR) lea sámedikkiin hui dehálaš ovttasbargoásahus, maiddái oahpahuspolitihkas. SPR mearrida bajemusdási politihkalaš ulbmiliid mat galget leat oktasaččat dan golmma Davviriikka sámedikkiin. Dat sáhttet leat earet eará oktasaš ulbmilat ja strategiijat dasa movt nannet dien golmma riikka oahpaheaddjeoahpu, oktasaš strategiijat ruošša sámiiguin mat gusket dasa movt lasihit dieđuid sápmelaččaid birra Ruoššas ja eará sullasaš barggut. SPR lea iežas dálá strategiijabarggu oktavuođas cealkán ahte lea stuora dárbu árvvoštallat oktasaš oahppoplánaid, ollessámi oahpponeavvuid ja davviriikkalaš oahpponeavvoráhkadeami sierra doaibman vai oažžu áigái buresdoaibmi oahpponeavvoráhkadeami. ¶
Norgga Sámediggi, mii lea Sámi Parlamentáralaš ráđi lahttu, áigu ge čuovvolit barggu mii lea álggahuvvon nannen dihtii oahpahusa sámegielas ja kultuvrras sámi ohppiide Norggas, Ruoŧas, Suomas ja Ruoššas. ¶
Sámediggi oaidná hui dehálažžan ahte davviriikkalaš sámekonvenšuvnna šiehtadallamiid boađusin šaddá konvenšuvdna mii njeaidá cakkiid mat dál leat heađuštussan riikkaidgaskasaš sámi oahpaheamis ja oahpahusas, ja mii dohkkeha sámi álbmogii iešmearridanrievtti. Sámekonvenšuvdna galgá nannet sámi mánáid ja nuoraid rievtti oažžut oahpu sámegielas ja sámegillii, dat galgá nannet Sámedikki rolla oahpahusáššiin ja váikkuhit dasa ahte oahpahusgažaldagaide šaddá stuorát beroštupmi davviriikkalaš ¶
Čoahkkingirjji čállit: Ellen Aina Eira/Ellen Mienna  328 siidu 379 siiddus sámepolitihkas. Sámedikki searvan šiehtadallamiin galggašii sihkkarastit ahte sámi mánáid ja nuoraid rievttit, nugo dat leat nannejuvvon mánáidkonvenšuvnnas, vuhtiiváldojuvvojit. Lea dehálaš juohkit sámi nuoraide dieđuid konvenšuvdnaevttohusa ja dan sisdoalu birra. Sámedikki oahpahusdieđáhus lea dehálaš vuolggabáiki šiehtadallamiidda mat dál leat jođus konvenšuvnna oktavuođas, almmá čanakeahttá šiehtadallanlávdegotti makkár ge dihto sátnádemiide dahje konvenšuvdnačállosiidda. ¶
Sámedikki oahpahuspolitihkalaš bargu fanaha máŋgga dáfus sajáiduvvan rájiid maid siste dán rádjái leat hábmen sámepolitihka, danin go mii atnit vuođđun dan ahte galgá leat lagas ovttasdoaibma ja gulahallan báikkálaš servodagaiguin, ahte galgá vuhtiiváldit máhttobirrasiid ja árbedieđuid ja árbemáhtu guddiid, eai ge našunálastáhtaid rájit galgga daid áigumušaide leat hehttehussan. Dat lea gal hui gáibideaddji bargu, mii maiddái boahtá váikkuhit Sámedikki politihkalaš vuoruhemiide. ¶
Sámi mánáid ja nuoraid oahppanbiras galgá leat searvadahtti, doppe galgá kultuvrralaš girjáivuohta dohkkehuvvot, ii ge doppe galgga leat givssideapmi, olggušteapmi dahje čearddalaš vealaheapmi. Sámediggi vuordá stáhta eiseválddiid álggahit earenoamáš doaimmaid mat eastadit sámi mánáid ja nuoraid olggušteami ja vealaheami dan sivas go sis lea sámi duogáš. Sámediggi čujuha dasa ahte ON Mánáidlávdegoddi lea rávven stáhtaid álggahit almmolaš áŋggirdemiid ja ráhkadit diehtojuohkinneavvuid ja oahppomateriálaid maid doaibma galgá leat dat ahte ožžut stuoraservodaga mánáid, nuoraid ja rávisolbmuid buorebut ipmirdit eamiálbmogiid kultuvrra ja servodateallima. Dan oktavuođas lea Sámedikki oainnu mielde Gáldus, Álgoálbmogiid vuoigatvuođaid gelbbolašvuođaguovddážis nanu máhttu, ja dan máhtu berre geavahit bargguin mat sihkkarastet sámi mánáid ja nuoraid olmmošvuoigatvuođaid vuhtiiváldima. Sámediggi áigu ain nannet ovttasbarggu eará eamiálbmogiiguin, maiddái oahpahusáššiin. Sámi nuorat sáhttet atnit stuora ávkki eará lonohallanortnegiin, gos besset eará eamiálbmogiiguin dovddiidit. Sámediggi oaidná ahte lea dárbu vel eanet dutkat sámi mánáidgárddiid ja skuvllaid, ja sávvá oktavuođa sámi máhttoinstitušuvnnaiguin mat sáhtáše diekkár dutkamiid čađahit. ¶
Oahpahus galgá ráhkkanahttit sámi mánáid ja nuoraid sámi servodaga ja stuoraservodaga bargoeallimii. Sámediggi áigu leat mielde hábmet boahttevaš vuođđooahpahusa mii hukse vuđolaš sámi árvvuide ja gos oahpahusas lea alla buorrevuođadássi. Sámediggi ferte oažžut sámi oahpahusas bearráigeahččanrolla. Danin áigu Sámediggi bivdit ahte dan áššis álggahuvvojit konsultašuvnnat, main beassá čielggadit guđege ásahusa rolla sámi oahpahusas, ja maid boađus livččii lágaid rievdadeapmi mii sihkkarastá Sámediggái dan rolla maid diggi ieš hálida mii guoská bearráigeahččamii. Lunddolaš oassi diekkár konsultašuvnnain lea diehtojuohkin mas guđege ásahusa rolla čilgejuvvo ja maiddái dat ahte ásahusaid gaskasaš ovttasdoaibma šattašii buoret. ¶
Sámedikki vuosttaš oahpahusdieđáhus čilge ahte lea dárbu divodit lágaid ja láhkaásahusaid. Go galgá vuhtiiváldit ohppiid vuoigatvuođa oažžut oahpu sámegielas ja sámegillii, ja vai ii galgga leat nu stuora erohus vuođđoskuvlla ja joatkkaskuvlla vuoigatvuođain, de ferte lágain dahje láhkaásahusain nannet ahte lea riekti oažžut sámegielas ja sámegillii oahpu joatkkaoahpahusas, ja ahte lea geatnegasvuohta fállat oahpu Máhttolokten – sámi oahppoplánaid mielde. Sámediggi ferte álggahit bargomannolaga man bargun lea geahčadit lea go dárbu álggahit sierra doaimmaid oččodan dihtii eanebuid válljet sámegiela nubbingiellan joakkaskuvllas. ¶
Dat ahte leat váilon sámi oahpponeavvut lea leamaš váttisvuohtan juo dan rájes sámegiella šattai sierra fágan. Vaikko juohke jagi almmuhuvvojit ge ođđa oahpponeavvut, de eai leat vel gártan oahpponeavvut buot fágaide, eandalii eai julev- ja lullisámegillii. Sámediggi áigu jahkásaš bušeahtain vuoruhit oahpponeavvuid. Doaibmaplánain áigut árvvoštallat iešguđetlágan čovdosiid mat gusket oahpponeavvoráhkadeapmái. ¶
Mii guoská sámi joatkkaskuvllaid hálddašeapmái, de lea Sámediggi dan oaivilis ahte dat skuvllat galget ain bissut stáhta hálddus. Sámedikki ipmárdusa mielde lea skuvllaid dálá stivrenmálle buorre. Dat ¶
Čoahkkingirjji čállit: Ellen Aina Eira/Ellen Mienna  329 siidu 379 siiddus sihkkarastá skuvllaide diehttevaš ekonomalaš ja fágalaš ovdáneami mii boahtá buorrin sihke skuvllaide ja daid ohppiide. ¶
Sámediggi árvvoštallá gáidosisoahpaheami molsaeaktun maid sáhttá geavahit dakkár oktavuođain gos ii leat vejolaš láhčit dábálaš oahpaheami. Sámediggi oaidná ahte lea dárbu gáidosisoahpaheami ovttastahttit ja árvvoštallat man ollu ávkki oahppit ožžot dien mállet oahpahemiin. Gáidosisoahpaheapmi sáhttá goit unnimus mánáin njeaidit oahppanmovta. Oahppi iežas báikkálaš skuvlla sámegiel oahpaheami luohkkálanjain ferte buoridit olles riikkas. Doaimmat mat sáhttet diekkár oahpaheami buoridit leat earet eará dat ahte oččodit eanet sámegiel oahpaheddjiid, eanet dieđuid dan birra makkár gáibádusat leat go galgá láhčit sámi mánáide sámegiel oahpu maid sis lea riekti oažžut, ja čilget gean ovddasvástádus lea gozihit ahte diekkár oahpahus čađahuvvo. ¶
Oahpahuspolitihkas galgá leat eanemus lági mielde oppalaš hábmi, mainna oaivvilduvvo ahte dat galgá guoskat buot sámegielaide ja galgá heivet buot guovlluide, sihke giliid ja gávpogiid ohppiide. Sámediggi diehtá ahte lulli-, julev-, bihtán- ja nuortalašgiella leat earenoamáš rašes dilis ja Sámediggi ferte ge oahpahuspolitihkas árvvoštallat lea go dárbu ásahit sierra doaimmaid mat sihkkarastet dieid gielaid. ¶
Sámediggi dáhttu oažžut eanet beroštumi geavahit árbemáhtu oahpahusas. Sámi skuvllat ja eará skuvllat mat fállet oahpu sámegielas ja/dahje sámegillii berrejit buorebut geavahit vuođđun sámi árvvuid ja oahpahit ohppiide sámi máilmmiipmárdusa, sámiid historjjá ja servodateallima. ¶
Vuoras sápmelaččat fertejit šaddat miha eanet guovddážii oahpahusdoaimmain. Sis hálddašit divrras árbemáhtu, ja danin ferte ásahit oahpahusoktavuođas sajiid gos eahpeformálalaš árbemáhtu sáhttá geavahit oahpaheamis. Diekkár sajiid sáhttá skuvlaoamasteaddji ásahit oassin skuvlavuogádahkii, muhto daid sáhttá maid ásahit sámi institušuvnnaid oktavuhtii mat juo gávdnojit. Sámedikki mielas lea hui buorre go Sámi allaskuvla lea álggahan sierra prošeavttaid maid ulbmil lea dokumenteret, gaskkustit ja vurkkodit árbedieđuid ja árbemáhtu. Sámediggi oaidná ahte lea dárbu formaliseret dan movt árbemáhtu sáhttá oahpaheamis geavahit, ja oaidná ahte lea dárbu ásahit guovddáža gos hutket metodaid movt sámi árbedieđuid ja árbemáhtu sáhttá fievrredit viidáseappot. ¶
Sámediggi oaidná ahte sámi skuvllaid oahpaheaddjit ja sámegieloahpaheaddjit dárbbašit earenoamáš gealbudahttindoaimmaid. Earet eará lea dárbu nannet gelbbolašvuođa sámegiela čállin- ja lohkanoahpaheamis, guovttegielatpedagogihkas ja nana oahpahanmálliid geavaheamis. Gávdnojit metodat mat hui bures doibmet giellaoahpaheamis, ja dan suorggis lea maid dárbu nannet gelbbolašvuođa. Duodji, máŋggakultuvrralaš áddejupmi ja eamiálbmotpedagogihkka leat eará suorggit main maiddái lea dárbu nannet gelbbolašvuođa. Oahpaheddjiid našunála lassioahpahanstrategiijas lea gelbbolašvuođalokten eŋgelasgielas mielde, mii maiddái dárbbašuvvo sámi skuvllain. Almmatge sáhttá leat dárbu heivehit dien lassioahpu eŋgelasgiela oahpaheamis nu ahte dat buorebut heive ohppiide geain lea sámegiella vuosttašgiellan. Viidáseappot lea dárbu čohkket lasi máhtu das movt sámegiella, kultuvra ja árbemáhttu sáhttá fievrreduvvot skuvlii, dan oktavuođas maid movt sámegiela ja luonddufága árbemáhtu sáhttá váldit oassin servodatfágii, matematihkkii ja eará fágaide, ja movt vuoras sápmelaččaid máhtu sáhttá váldit atnui oahpahusas. Sáhttá maid leat dárbu lasihit gelbbolašvuođa geahččaladdan- ja ovddidanbargguin, akšuvdnadutkamiin dahje sullasaš doaimmain. ¶
Sámedikki mielas lea hui dárbbašlaš ásahit buriid birrasiid gos oktavuohta gaskal Sámedikki ja sámi ohppiid, oahpaheddjiid ja váhnemiid sáhttá doaimmahuvvot. Lea dárbu čađahit eanet iskkadallamiid skuvllain main sámi oahppit leat mielde, danin go Sámedikki oahpahuspolitihka hábmemis lea dehálaš oažžut mielde dan maid oahppit ieža muosáhit. Sámediggi oaivvilda ahte lea hui dehálaš sihkkarastit dan ahte našunála geahččalemiin ja earalágan iskkademiin galget sámi ja dáru oahppit leat ovttadássásaččat. ¶
Čoahkkingirjji čállit: Ellen Aina Eira/Ellen Mienna  330 siidu 379 siiddus Sámediggi atná árvvus dan barggu maid sámi váhnemat, ádját ja áhkut ja earát barget vai sihkkarastet ahte sin iežaset mánát, áhkkubat, áddjubat ja eará sogalaččat ožžot vuoigatvuođa oahppat sámegiela ja oažžut oahpu sámegillii.  Sámediggi dáhttu oažžut johtui bissovaš sámi riikaviidosaš váhnenfierpmádaga masa sihkkarastojuvvo bargodilli. Sámi váhnema jietna ferte ain gullot našunála lávdegottiin mat barget oahpahusfágalaš ja politihkalaš áššiiguin. ¶
Sámedikki oahpahuspolitihka bajemusdási ulbmil lea ahte sámi ohppiin galget leat seammadássásaš oahppofálaldagat go dáru ohppiin. Danin áigu Sámediggi ođđa oahppoplánaid ráhkadeamis ja dálá oahppoplánaid ođasmahttenbargguin bearráigeahččat ahte iešguđetge fágaid sisdoallu heivehuvvo dan láhkái ahte ollislaš boađus das šaddá govttolaš. Dat mearkkaša ahte iešguđetge fágain ferte váldit oasi našunála sisdoalus eret, ja bidjat sámi sisdoallu dan sadjái. Sámedikki mielas lea dárbu nie bargat, vaikko oahpahus de ii šatta ge juste seammalágan go eará oahpahus dán riikkas lea. ¶
Sámediggi hálida ain čalmmustahttet ovdaskuvla- ja oahpaheaddjeoahpu, ja sámegiela lohkama, ja áigu árvvoštallat sierra doaimmaid vai oččošii eanet sámi nuoraid válljet dieid oahpuid. Sámi servodat dárbbaša ain miha eambbo sámegiel oahpaheddjiid go dál leat. Sámedikki mielas lea maid dárbu árvvoštallat doaimmaid mat sihkkarastet ahte eanebut ožžot gelbbolašvuođa beassat oahpaheaddjeohppui. Sámedikki oahpahuspolitihkka galgá maid ovddidit strategiijaid ja doaimmaid mat galget buoridit oahpaheddjiid bargoeavttuid. Gávpogiin lea mánáin dávjá johtti sámegieloahpaheaddji, ja su bargobeaivvis sáhttet leat oalle ollu čuolmmat. ¶
Sámediggi oaidná ahte galggaše leat eanebut geat fievrredit giela viidáseappot. Sámediggi hálida ain doalahit rávisolbmuidoahpahusa čalmmis, ja áigu árvvoštallat joatkit rávisolbmuid oahpahusprográmma man ovddasvástideaddji dál lea Sámi allaskuvla. Sámediggi oaidná dárbbu ásahit movttiidahttindoaimmaid vai eanebut movttáskit sámástit. Vuoras sámit geat eai leat beassan oahppat sámegiela, lea okta dakkár joavku mii dárbbašivččii earenoamáš čalmmustahttima. Sámediggi sávvá ahte álggahuvvoše buorit oahppofálaldagat sápmelaččaide geat eai máhte lohkat ja čállit sámegiela, ja áigu ge gulahallagoahtit muhtun oahpahanásahusaiguin mat sáhtáše kártet man muddui diekkár oahpaheapmái lea dárbu. ¶
Sámediggi lea duhtavaš dainna go lea ásahuvvon Sámi lohkanguovddáš. Lohkanguovddáža doaibma lea stuora ávkin sámegiela oahpaheamis vuođđoskuvladási, dat sihkkarastá buori giellaoahpu. Sámedikki mihttomearri lea oažžut guovddáža bissovaš doaibman. ¶
Sámediggi oaidná ain dárbbu dutkat ja árvvoštallat Máhttoloktema vásáhusaid. Nordlandsforskning oasseraporttat, mat lea ráhkaduvvon oassin prošeavttas Máhttolokten 2006-sámi árvvoštallan, leat ávkkálaččat go galgá viidáseappot bargat sámi ohppiid vuoigatvuođain oažžut oahpu sámegielas ja sámegillii. Sámediggi dáhttu vel lagat gulahallama Oahpahusdirektoráhtain Máhttolokten 2006 árvvoštallama čuovvolanbargguin. Sámediggi vuordá loahpalaš raportta mii galgá ilbmat skábmamánus 2011. Oasseraporttaid bohtosiin leat oaidnán ahte sámegielaoahppu ja oahppoplánaid atnuiváldin lea oba iešguđetlágan giellaguovllus giellaguvlui, ja maiddái skuvllas skuvlii. Dasa leat iešguđetlágan sivat, sihke dat ahte ii leat heivehuvvon biras ja eai leat biddjojuvvon doarvái árjanat dan bargui. Go loahpalaš raporta lea gárvvis, de áigu Sámediggi dan bohtosiid guorahallat dárkilit, ja geahččat makkár doaimmaid fertešii álggahit vai oažžut seammadássásaš skuvlla ja oahpu buot sámi ohppiide ja fidnoohppiide, gos sii ain ásaše. ¶
Sápmelaččaid oktasaš vuoigatvuođat leat vuoigatvuođat mat sápmelaččain leat nugo okta álbmot. Oahpahussuorggis lea Sámedikkis hui dehálaš doaibma go galgá dieid vuoigatvuođaid hoitát. Sámediggi lea sápmelaččaid álbmotválljejuvvon ásahus, ja iešalddis dan olis lea dikkis autonomiija. Dasa lassin lea maid čielggas ahte Sámediggi lea sierra riektesubjeakta mii ii leat čadnon ráđđehussii. Dat mearkkaša ahte ráđđehus ii sáhte instrueret Sámedikki politihkalaččat ja ii sáhte dasa duvdit bargamušaid maid diggi ieš ii hálit. ¶
Čoahkkingirjji čállit: Ellen Aina Eira/Ellen Mienna  331 siidu 379 siiddus Oahpahus- ja oahpahansuorggis dáhttu Sámediggi oažžut čielgasit rolla. Diekkár čielggadeapmi ferte dahkkot siskkáldasproseassain gos geahččá Sámedikki iežas organiserema ja makkár arenat ja reaiddut Sámedikkis leat fievrredit searvadahttin oahpahuspolitihka boahtteáiggis. Jus galgá nákcet sihkkarastit sámi mánáid ja nuoraid rivttiid ja dan ahte sii ožžot buori oahpu, de ferte Sámediggi oažžut válddi bearráigeahččat sámegieloahpahusa. ¶
Go galgá áimmahuššat sápmelaččaid oktasaš vuoigatvuođaid, de lea dárbu nannet sámiid iešstivrenrievtti, nugo dat lea čállojuvvon álbmotriektái, vai Norgga eiseválddit ollislaččat dan dohkkehit ja váldet dan oassin riikka lágaide. Ja lea maid hui dárbu álggahit konsultašuvnnaid main čielggada Sámedikki rolla. ¶
Sámediggi hálida arena gos sáhttá digaštallat bajitdási oahpahuspolitihkalaš áššiid, mat livčče láidesteaddjin eaŋkiláššiide ja detáljadási bargguide. Dan oktavuođas lea lunddolaš smiehttat lea go dárbu ollislaččat ođasmahttet sámelágas daid osiid mat meannudit Sámedikki ja oahpahuslágas daid osiid mat gusket Sámedikki váldái. Ja dasto lea dehálaš ahte konsultašuvdnačoahkkimiid bohtosat dovddusindahkkojuvojit viidát buot departemeantta ja direktoráhta ossodagaide ja seammaládje maid siskkáldasat Sámedikkis. ¶
6. EKONOMALAŠ JA HÁLDDAHUSLAŠ VÁIKKUHUSAT ¶
Go Sámediggi dohkkeha Sámedikki oahpahusdieđáhusa, de dat maid lea bidjan sadjái muhtun dehálaš prinsihpalaš beliid Sámedikki oahpahuspolitihkas. Dattege ii leat dieđáhussii čállojuvvon buot maid sáhtášii čállit áigeguovdilis oahpahuspolitihkas. Ovdamearkkadihte lea fága- ja diibmojuohkin sámegielas stuora oahpahuspolitihkalaš ášši maid Sámediggi ferte gieđahallat sierra doaibman. Dieid váttisvuohtačuolmmaid eat leat vuđolaččat meannudan dán dieđáhusas, danin go dat lea mohkkás áššesuorgi, ja go vel lea nu ahte Oahpahusdirektoráhtta áigu sáddet gulaskuddamii bargojoavkku evttohusaid mii lea guorahallan vejolaš eará mállet fága- ja diibmojuohkima. ¶
Lea maid sávaldat ahte áigeguovdilis oahpahuspolitihkalaš áššiid galgá sáhttit ovddidit Sámedikki dievasčoahkkimii, gos meannudit viidáseappot daid bajitdási strategiijaid ja prinsihpalaš guorahallamiid mat oahpahusdieđáhusas čilgejuvvojit.  Lea maid dehálaš juohkit dieđuid Sámedikki oahpahusdieđáhusa birra sámi birrasiin ja stáhta eiseválddiide geain lea bajemus dási ovddasvástádus mearridit oahpahuspolitihkalaš rámmaid lágain ja láhkaásahusain. ¶
Dieđáhus lea nannen ahte lea dárbu ođasmahttit earet eará sámelágas ja oahpahuslágas daid osiid mat gusket sámegieloahppanriektái Norggas vuođđoskuvladásis.  Dasa dáhtošii Sámediggi ođasmahttet ja lasihit refušuvdnamáksinmeriid- ja doarjjamáksinmeriid mat gusket sámegieloahpahussii. Dat lea bargu maid Sámediggi áigu vuoruhit earet eará bargojoavkkus mii galgá árvvoštallat suohkaniid sámepolitihka. Dan joavkkus lea maid mielde KS. Sámediggi oaidná stuora dárbbu lasihit oahppostipeandarámmaid sin várás geat váldet alladási oahpu sámegielas ja lohket sámi oahpaheaddjeoahpu. Sámegielaid doaibmaplána sáhtášii leat vejolaš reaidu man vuođul sáhtášii luvvet eanet ruđaid stipeanddaide ja sihkkarastit ahte suohkanat ožžot máksojuvvot duohta goluid mat dain leat dan oktavuođas go fállet sámegieloahpu. Sámediggi čujuha ráđđehusa Sámegielaid doaibmaplánii, ja oaidná hui čielgasit ahte lea dárbu nannet ekonomalaš váikkuhandoarjagiid mat sihkkarastet rávisolbmuide sámegielaoahpu miehtá riikka. ¶
Mii guoská Sámedikki stipeandarámmaide ja eará ekonomalaš váikkuhusaide mat čuvvot earet eará Máhttolokten-sámi, de lea ge hui dehálaš ahte eandalii Ođasmahtten-, hálddahus- ja girkodepartemeanta, searválaga Máhttodepartemeanttain, čuovvolit daid signálaid maid Sámediggi iežas bušeahttabargguin ovddida sámi servodaga ovddas. ¶
Jus Sámediggi galgá nannet barggus sámi oahpahussuorggis ja nannet ovttasdoaimma eiseválddiiguin nu ahte nákce čuovvut iešguđetlágan doaimmaid maid guovddáš eiseválddit álggahit, nugo ¶
Čoahkkingirjji čállit: Ellen Aina Eira/Ellen Mienna  332 siidu 379 siiddus ovdamearkkadihte doaimmaid mat eastadit nuoraid heaitimis joatkkaskuvlla, áŋggirdandoaimmaid oččodit eanebuid ohcat oahpaheaddjeohppui ja nu ain, de dat eaktuda ahte Sámediggi beassá searvat čuovvolanbargguide ja duohtavuođas oažžu vejolašvuođa vuoruhit miha buorebut go dál.  Gáibiduvvo lagat gulahallan stáhta eiseválddiiguin Sámedikki ekonomalaš rámmaid hárrái mat gusket našunála oahpahusdoaimmaid čuovvoleapmái ja Sámedikki iežas oahpahuspolitihkalaš doaimmaide. ¶
Sámediggi hálida earenoamážit deattuhit daid ekonomalas váikkuhusaid mat ovdalaš áiggiid dáruiduhttinpolitihkka lea dagahan, maid oaidná das go ain lea stuora dárbu rávisolbmuide fállat oahpu sámegielas, lea dárbu láhčit lohkan- ja čállinveahki sámiide geat eai leat ožžon oahpu maid sis livččii geatnegasvuohta oažžut, gielalaš hehttehusaid dihtii ja nu ain. Sámedikki oahpahuspolitihkka galgá maid oainnusindahkat ovddeš áiggiid politihka heajos beliid, ja gávdnat buriid doaimmaid mat sáhttet ovddeš daguid buhtadit ja hukset sámi skuvlla ja sámi servodagaid mat miha nannoseappot nagodit sámi oahpahusa ovddasvástádusa guoddit, sihke politihkalaččat ja olles servodaga bealis. Sámediggi ii nákce iešokto guoddit ovddasvástádusa daid vahágiid ovddas maid stáhta garra assimilerenpolitihka lea dagahana. ¶
Sámediggeráđđi áigu ráhkadit sierra doaibmaplánaid sámi oahpahuspolitihkkii, ja dasa lassin čuovvolit sámediggedieđáhusa oahpahussuorggi bušeahta ovddideami oktavuođas, Sámedikki jahkásaš bušeahttameannudemiin. Dan oktavuođas áigu Sámediggi oainnusindahkat konkrehtalaš ekonomalaš dárbbuid, ja áigu lagas ovttasbarggus guoskivaš departemeanttaiguin ságastallat doaibmaplána doaimmaid birra. ¶
Čoahkkingirjji čállit: Ellen Aina Eira/Ellen Mienna  333 siidu 379 siiddus ¶
Girjjálašvuohta: ¶
Aikio-Puoskari, U. (2006): Rapport om den samiska undervisningen i grundskolorna i Norden. En nordisk jamførelse med utgångspunkt i undervisningens grundförutsättningar, (Raporta sámi oahpahusa birra Davviriikkaid vuođđoskuvllain. Davviriikkalaš bálddastahttin man vuolggabáikin leat vuođđooahpahusa eavttut), Sámi Parlamentáralaš Ráđđi/Sámediggi, Anár, Suopma. ¶
Sámegielaid doaibmaplána – dilálašvuohta 2010:s ja viidásit nannen 2011. Oslo: Ođasmahtten-, hálddahus- ja girkodepartemeanta. ¶
Máhttodepartemeanta, Sámediggi, Oahpahusdirektoráhtta (2008): Máhttolokten – sámi oahpponeavvobuvttus. Sámi oahppoplánat dárogillii ja sámegielfága oahppoplánat lulli-, julev- ja davvisámegillii. ¶
Lund, S. Boine, E. Broch Johansen, S. (2005): Sámi skuvlahistorja 1/ Saemien skuvle-vaajese 1/ Samisk skolehistorie 1. Davvi Girji, Kárášjohka/Karasjok. ¶
NIFU STEP Norsk institutt for studier av innovasjon, forskning og utdanning og Institutt for lærerutdanning og skoleutvikling ved Universitetet i Oslo (2009): Kunnskapsløftet – tung bør å bære? Underveisanalyse av styringsreformen i skjæringspunktet mellom politikk, administrasjon og profesjon (Máhttolokten – lossa noađđi guoddit? Stivrenvuogi dađistaga analyseren; ruossalaga politihkain, hálddahusain ja profešuvnnain), Raporta 42/2009 ¶
Nordlandsforskning (2009): Sámegieloahppu LK06-sámi mielde. Oahppoplánaid ja ovdalaš doaimmaid atnuiváldima analyseren, NF-raporta nr. 3/2009 ¶
Nordlandsforskning (2010): Fra plan til praksis. Erfaringer med Kunnskapsløftet Samisk (LK06S) (Plánas duohta dillái. Máhttolokten – sámi vásáhusat), NF-raporta nr. 6/2010 ¶
Nordlandsforskning (2011): Rett til samiskopplæring. Ideal eller realitet (Riekti oažžut sámegieloahpu. Doaivva vai duohta dilli), NF-raporta nr. 3/2011 ¶
NOU 2007:11 Studieforbund – læring for livet (Oahppolihtut – olles eallináiggi oahppan) ¶
NOU 2009:18 Rett til læring (Riekti oažžut oahpu) Bargojoavkku raporta mas ledje mielde Máhttodepartemeantta, Sámedikki ja Oahpahusdirektoráhta lahtut (2007): De statlige samiske videregående skolene – vurdering av framtidig forvaltningsansvar (Stáhta sámi joatkkaskuvllat – boahttevaš hálddašanovddasvástádusa árvvoštallan). ¶
Bargojoavkku raporta mas ledje mielde Máhttodepartemeantta, Sámedikki ja Oahpahusdirektoráhta lahtut (2010): Tiltak for å effektivisere utvikling og produksjon av samiske læremidler (Doaimmat mat galget leat veahkkin buoridit sámi oahpponeavvuid ráhkadeami ja buvttadeami). ¶
Bargojoavkku raporta mas ledje mielde Máhttodepartemeantta, Sámedikki ja Oahpahusdirektoráhta lahtut (2011): Fag- og timefordeling for elever som har samisk opplæring (Fága- ja diibmojuohkin ohppiide geain lea sámegieloahppu). ¶
Bargojoavkku raporta: Sametingets rettslige stilling og brev fra Lovavdelingen 26 januar 1995 (Sámedikki riektedilli ja Láhkaossodaga ođđajagimánu 26.beaivvi 1995 reive). ¶
Rätten til delaktighet och inflytande för samiska barn och ungdomar (2008): Ett samarbetsprojekt mellan Barnombudsmannen i Finland, Barneombudet i Norge och Barnombudsmannen i Sverige. ¶
Čoahkkingirjji čállit: Ellen Aina Eira/Ellen Mienna  334 siidu 379 siiddus ¶
(Sámi mánáid ja nuoraid riekti beassat searvat ja leahket mieldeváikkuheaddjin): Ovttasbargoprošeakta mas ledje mielde Suoma Mánáidáittardeaddji, Norgga Mánáidáittardeaddji ja Ruoŧa Mánáidáittardeaddji. ¶
Sámi árvvut- Árvokommišuvdna- Verdikommisjonen, doaimmaheaddji: Edel Hætta Eriksen, Davvi Girji (2003) Sámi allaskuvla/ Sámi University College (2009): Raporta 1/2009 Samiske tall forteller 2, kommentert samisk statistikk 2009 (Sámi logut muitalit 2, sámi statistihkka 2009 mearkkašemiiguin). Sámi allaskuvla/ Sámi University College (2010): Raporta 1/2010 Rapport 1/2010 Samiske tall forteller 3, kommentert samisk statistikk 2010 (Sámi logut muitalit 3, sámi statistihkka 2010 mearkkašemiiguin) ¶
St.dieđ. nr. 28 (2007-2008) Samepolitikken Sámepolitihkka ¶
St.dieđ. nr. 31 (2007-2008) Kvalitet i skolen. (Skuvlla kvalitehta). ¶
St.dieđ. 44 (2008-2009) Utdanningslinja (Oahpahuslinnjá) ¶
Stuoradiggedieđáhus 22 (2010-2011) Mangfold – Mestring – Muligheter, Ungdomstrinnet  (Máŋggabealávuohta - Nákcen – Vejolašvuođat, Nuoraiddássi.) ¶
Stuoradiggedieđáhus 18 (2010-2011) Læring og fellesskap.Tidlig innsats og gode læringsmiljøer for barn, unge og voksne med særlige behov. (Oahppan ja oktavuohta. Árra doaibmaálgga ja buorit oahppobirrasat mánáide, nuoraide ja rávisolbmuide main leat earenomáš dárbbut). ¶
J (2004): ”Det lappiske Tungemaal til at forstaa”. Ei vurdering av andrespråksfaget som reiskap for språkleg vitalisering. I Engen, T.O. og Solstad, K.J. (red): En likeverdig skole for alle? Om enhet og mangfold i grunnskolen. (Seammadássásaš skuvla buohkaide? Vuođđoskuvlla ovttadaga ja máŋggabealátvuođa birra). Oslo: Universitetsforlaget, s. 220-235. ¶
Todal, J.(2007): Svahken Sijte sámegiella: lullisámegiela ealáskahttin mánáidgárddis ja skuvllas Dieđut 2007-1. ¶
Čoahkkingirjji čállit: Ellen Aina Eira/Ellen Mienna  335 siidu 379 siiddus ¶
Vuođđogiella: Dárogiella ¶
