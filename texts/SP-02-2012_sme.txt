Ášši/Sak   DC 002/12 ¶
Sámediggeráđi doaibmadieđáhus ¶
Arkiiva ¶
SF- Arkiiváššenr.¶
12/53 ¶
Ášši meannudeapmi álggahuvvui 22.02.12 dii. 09.00 ¶
I  Mildosat ¶
Nr  Beaivi Geas/Geasa Namahus ¶
II  Evttohusat ja mearkkašumit ¶
Sámediggeráđi árvalus Sámediggái ¶
Sámediggi váldá Sámediggeráđi doaibmadieđáhusa áigodagas 12.11.11 - 07.02.12 diehtun.¶
1 Álggahus ¶
Dát dieđáhus válddaha áigodaga skábmamánu 12. b. 2011 -  guovvamánu 7. b. 2012 ja čatnasa Sámedikki 2012 bušehttii.¶
Sámediggeráđđi lea dán áigodagas doallan 7 čoahkkima ja lea meannudan 68 ášši. ¶
35 ášši dáin leat doarjjaášši.¶
Nugo oidno geahčastagas www.sametinget.no de lea ráđđi searvan ollu čoahkkimiidda ja ovddastemiide.¶
Dásseárvu ¶
Nuorta- Finnmárkku politiijameasttir Ellen Katrine Hætta lea nammaduvvon okta ođđa lahtuin Dásseárvo- ja vealahanlávdegoddái. ¶
Mánáid-, dásseárvo- ja searvadahttindepartemeanta lea nammadan Hætta, maŋŋil go Sámediggeráđđi evttohii su.¶
Ellen Katrine Hætta lea okta hárve juristtain, ja dovdá iežas oahpu ja barggu čađa politiijasuorggis juridihkalaš čuolmmaide maiguin Dásseárvo- ja vealahanlávdegoddi galgá bargat.¶
Dásseárvo- ja vealahanlávdegoddi lea váiddaorgána dásseárvo- ja vealahanáittardeaddji maŋis, ja lea hirbmat dehálaš riekteovdánahttimii dásseárvo- ja vealahansuorggis.¶
Sápmelaččain lea álgoálbmogin ja unnitloguálbmogin, erenoamáš vuoigatvuođat ja erenoamáš suddjen vealaheami vuostá.¶
Dan sivas lea prinsihpalaš mearkkašupmi dás go sámegielaš ovddasteaddji lea Dásseárvo- ja vealahanlávdegottis, go dat sihkkarastá ahte lávdegotti dohkkejupmi nannejuvvo sámi álbmogii Norggas.¶
Giella ¶
Sámi álbmogis galgá leat vejolašvuohta ja vuoigatvuohta geavahit gielas.¶
Sámegiela suodjaleapmi, nannen ja ovddideapmi lea deaŧalaš sámi kultuvrra boahtteáigái.¶
Váldomihttomearri    ¶
Sámegiella lea lunddolaš giella buot arenain ¶
Oassemihttomearit    ¶
Mis leat ceavzilis ja árjjalaš arenat sámegiela várás    ¶
Sámegiella lea oidnosis ja geavahuvvo maiddái dain guovlluin gos giella lea áitojuvvon    ¶
Sámegiella geavahuvvo árjjalaččat ja lea oidnosis almmolašvuođas    ¶
Sámegiella lea ollesárvosaš geavahangiella árgabeaivvis ¶
Strategiijat    ¶
Gulahallama bokte báikkálaš, regionála ja guovddáš eiseválddiiguin ja eará aktevrraiguin háhkat buriid rámmaeavttuid sámegiela várás ¶
Čoahkkin Romssa suohkaniin ¶
Romssa suohkan bovdii lihtuid, servviid, ja institušuvnnaid gulahallančoahkkimii sámi giela ja kultuvrra nannema ja ovdánahttima birra Romssa suohkanis.¶
Duogážin bovdejupmái lei Romssa suohkana ruovttoluottageassin ohcamis searvat sámegiela hálddašanguvlui ja digaštallan maid dát mearrádus mielddisbuvttii.¶
Sámediggi lei maid bovdejuvvon dán čoahkkimii, muhto bivddii sadjái čoahkkima Romssa suohkaniin ovdal dán čoahkkima.¶
Sámediggeráđđi deaivvadii Romssa politihkalaš jođiheddjiiguin, sátnejođiheddjiin, kultuvrra ja valáštallama gávpotráđiin ja Romssa suohkana sámi giellaguovddáža ovddasteddjiin, Gáisi giellaguovddáš, Romssas ođđajagimánu 11 b. 2012.¶
Áššelista čoahkkimis lei movt Romssa suohkan sáhttá váikkuhit dasa ahte sámi giella ja kultuvra Romssa suohkanis sáhttá nannejuvvot ja ovdánahttojuvvot.¶
Sámedikki lei buorre gulahallan Romssa suohkana ovddasteddjiiguin ja rámiida Romssa suohkana áŋgiruššama og bovdii lihtuid ja servviid gulahallančoahkkimii.¶
Dán bokte lea Romssa suohkan bidjan fokusa dasa ahte suohkan háliida váikkuhit dasa ahte sámi giella ja kultuvra sáhttet ovdánahttojuvvot suohkanis.¶
Sii čájehit maid ahte háliidit gulahallat suohkana sámi álbmogiin dárbbuid birra mat gávdnojit ja movt daid sáhttá čoavdit buoremus lági mielde.¶
Sámediggeráđđi addá mielas ráđiid ja nevvodemiid ja sávvá buori gulahallama suohkaniin.¶
Sámediggi searvvai čoahkkimii ođđajagimánu 13. b. 2012 masa Romssa suohkan lei bovden lihtuid ja servviid.¶
Guossástallan Gáisi giellaguovddážis ¶
Sámediggeráđđi lei juovlamánu 20. b. 2011 bovdejuvvon Gáisi giellaguovddážii Romssa suohkanis okta rávisolbmuidoahpuprográmma kurssaid loahpaheami oktavuođas.¶
Máŋggas dán guovllus háliidit oahppat sámegiela.¶
Dan sivas leat oallugat váldán oktavuođa Gáisi giellaguovddážiin rávisolbmuidoahppoprográmma birra.¶
Ráđđehusa sámegielaid doaibmaplána ¶
Sámegielaid doaibmaplána ovdanbuktojuvvui miessemánu 2009.¶
Doaibmaplánas daddjo ahte jahkásaččat galgá hábmejuvvot stáhtusraportta doaibmaplána čađaheamis.¶
Vuosttaš stáhtusraporteren doaibmaplánas, Sámegielaid doaibmaplána - stáhtus 2010 ja viidáset áŋgiruššan 2011, geigejuvvui guovvamánu 2011.¶
Jurdda dál lea ahte nubbi stáhtusraporta galgá válmmas 2012 giđa.¶
Stáhtusraporta ¶
Čoahkkingirjji čállit: Ellen Aina Eira/Ellen Mienna  ¶
8 siidu 379 siiddus hábmejuvvo ovttasbarggus departemeanttaiguin main lea ovddasvástádus doaibmaplána doaibmabijuid čuovvoleamis ja gulahallama bokte Sámedikkiin.¶
Stáhtusraporta galgá leat dárogillii, davvisámegillii, julevsámegillii ja lullisámegillii.¶
Doaibmabiju 34 "ráđđeaddin joatkkaskuvllain lullisámi guovllus" oktavuođas dollojuvvui čoahkkin skábmamánu 15. b. 2011 gaskal Sámedikki, Davvi-Trøndelága fylkkasuohkana ja Lulli-Trøndelága fylkkasuohkana.¶
Lea stuora ovttamielalašvuohta dasa ahte dán doaibmabijus lea ollu dadjamuš sámi nuoraide guovllus, ja ahte lea dehálaš ráhkadit ráđđeaddinfálaldaga sámi nuoraide.¶
Dehálaš lea maiddái ahte iešguđet ásahusat lullisámi guovllus leat mielde hábmeme ja čađaheame dán doaibmabiju.¶
Bargojoavku mas Davvi-Trøndelága fylkkasuohkan, Lulli-Trøndelága fylkkasuohkan ja Sámediggi leat mielde, barget viidáseappot, ja ođđa čoahkkin dollojuvvo 2012 giđa mielde.¶
Konsultašuvdnačoahkkimis mii lea juohke jahkebeali gaskal Ođasmahttin- hálddahus- ja girkodepartemeanta (OHD) ledje barggut doaibmaplána oktavuođas áššin.¶
Sámedikki bealis leat mii oaidnán hástalusaid doaibmaplána barggus.¶
Sámediggi oassálasttii plána ođđa hábmema proseassas, ja oassi Sámedikki doaimmain ja doaibmabijuin maid Sámediggi lei bidjan johtui ovdal og doaibmaplána ráhkaduvvui, leat váldon mielde doaibmabidjun plánas.¶
Doaibmabijuid čađaheami raporteremis sáhttá ipmirduvvot ahte dá leat doaibmabijut maid Ráđđehus lea bidjan johtui, ii ge Sámediggi, vaikko leat doaimmat maiguin Sámediggi guhkit áiggi lea bargan.¶
Dasa lassin deattuhii Sámediggi ahte lea stuora hástalussan go máŋgga aktevrras ovttasbarggu bokte lea ovddasvástádus doaibmabijuide ja mii oaidnit ahte Sámediggi dákkár doaimmain ferte searvat dárbbašlaš gelbbolašvuođain.¶
Digaštallojuvvui maid galgá go doaibmaplána namma rievdaduvvot "Sámedikki ja ráđđehusa sámegielaid doaibmaplánan" .¶
Dát rievddašii dan dihte vai mii sihkkarastit oktasaš eaiggátvuođa ja buori ovdáneami sámegielaid bargguiguin.¶
Ášši čuovvoleaba Sámediggi ja OHD.¶
Ovttasbargošiehtadusat suohkaniiguin ja fylkkasuohkaniiguin ¶
Sámediggeráđđi lea geargan sierra ovttasbargošiehtadusaid hábmema proseassain suohkaniiguin ja fylkkasuohkaniiguin sámegiela hálddašanguovllus.¶
Šiehtadusa sisdoalus lea dan birra movt ovttaskas suohkanat fylkkasuohkanat galget bargat vai ovddidit, nannejit ja ovdánahttet sámi gielaid.¶
Sámediggeráđis lea leamaš lagas gulahallan suohkaniiguin ja fylkkasuohkaniiguin ovttasbargošiehtadusa hábmema ja sisdoalu birra.¶
Sámediggeráđđi lea bovden suohkaniid ja fylkkasuohkaniid oktasaš vuolláičállimii ovttasbargošiehtadusain dán dievasčoahkkima oktavuođas.¶
Ovttasbargošiehtadusat álget gustot 2012 rájis.¶
Sámi giellaiskkadeapmi ¶
Sámediggi hábmii 2011:s šiehtadallama Nordlandsforskning AS:in ja Norut Alta:in sámi giellaiskkadeami čađaheapmái.¶
Iskkadeamis lea jearahallanskovvi mii sáddejuvvo ollu olbmuide.¶
Dasa lassin čađahuvvojit čiekŋalis jearahallamat 12 suohkanis.¶
Čiekŋalis jearahallamat čađahuvvojit čuovvovaš suohkaniin: Aarborte, Bådåddjo, Divttasvuotna, Fálesnuorri, Gáivuotna, Guovdageaidnu, Oslo, Plassje, Romsa, Skánit, Snåasa ja Unjárga.¶
Jearahallanskovvi galgá gávdnot buot golmma sámegielaide ja dárogillii.¶
Nordlandsforskning lea dál loahpageahčen jearahallanskoviid jorgaleamis.¶
Plána mielde galget jearahallanskovit sáddejuvvot olbmuide dán mánus.¶
Nordlandsforskning lea maid válbmen jearahallanbagadusa mii galgá geavahuvvot čiekŋalis jearahallamis.¶
Váikkuhangaskaomiid aktiivvalaš geavaheami bokte ovdánahttit sámegiela geavaheami, ja earenoamážit deattuhit lullisámegiela ja máttasámegiela ¶
Sámediggeráđđi lea 2012 ovddas máksán vuosttáš oasi guovttegielalašvuođadoarjagis suohkaniidda ja fylkkasuohkaniidda ja doaibmadoarjaga sámi giellaguovddážiidda.¶
Čoahkkingirjji čállit: Ellen Aina Eira/Ellen Mienna  9 siidu 379 siiddus   Bargat dan ala ahte bisuhit ja viidáseappot ovddidit dáláš arenaid, ja ásahit ođđa arenaid sámegiela várás ¶
Gïelem nastedh ¶
Gïelem nastedh, Snoasa giellaguovddáš lea 2012 rájis mielde Sámedikki bušehttii, njuolggodoarjagiid poastta vuolde sámi giellaguovddážiidda.¶
Gïelem nastedh lea leamaš prošeakta dan oktavuođas go Snoasa gielda váldojuvvui mielde sámegiela hálddašanguvlui.¶
Prošeavtta mihttomearri lea leamaš bidjat johtui doaimmaid nannendihti ja ovdánahttindihti lullisámi giela gielddas.¶
Gïelem nastedh lea doaimmahan ollu ja čađahan moanat kurssaid ja lágidemiid maŋimus 3 jagi.¶
Davviriikkalaš sámi giellaovttasbargu ¶
Sámi Parlamentáralaš Ráđi ávžžuhusa vuođul álggahedje Norgga, Suoma ja Ruoŧa beale sámedikkit Interreg-ruhtaduvvon SáFá-čielggadanprošeavtta álgogeahčen 2011 davviriikkalaš sámi dutkan- ja fága/resursaguovddáža ásaheami birra.¶
Prošeavtta loahpparaporta Davviriikkalaš sámegiela dutkan- ja fága/resursaguovddáža vuođđudeapmi gárvánii čakčamánu 2011.¶
SPR dievasčoahkkin dohkkehii joatkkaprošeavtta SáFá 2 Girkonjárgga čoahkkimis 9.11.2011.¶
Doarjjaohcan joatkkaprošektii lea sáddejuvvon Interreg-prográmmii, ja dasa lassin lea dáid beivviid sáddejuvvon ruhtadanohcan Romssa fylkasuohkanii mii hálddaša Norgga stáhta Interreg-ruđa ja ROP-ruđa.¶
Ulbmilin livččii álggahit SáFá-2 prošeavtta miessemánus dán jagi.¶
Giellaguovddážiid evalueren ¶
Norut Alta:in lea hábmejuvvon ovttasbargošiehtadus juovlamánu 2011 sámi giellaguovddážiid evaluerema čađaheamis.¶
Sámedikki mihttomearri sámi giellaguovddážiidda lea ahte sámi giella gullo ja oidno giellaguovddáža doaibmaguovllus.¶
Sámi giellaguovddážiid evalueren galgá čájehit movt giellaguovddážat leat organiserejuvvon ja movt dat devdet Sámedikki mihttomeriid.¶
Sámedikki mielas galggašedje giellaguovddážat sáhttit viiddidit iežaset doaibmaguovllu nu ahte sáhttet doaibmat regionálalaš giellaguovddážin.¶
Sámediggi sávvá dan sivas ahte evalueren guorahallá movt mii sáhttit olahit buoret ja ulbmilleappot ávkkástallama doarjagis, ja maiddái buktit konkrehta evttohusaid movt rievdadit ja buoridit Sámedikki hálddašeami vuođđodoarjagis olahandihti dán.¶
Evaluerenbargu lea álggahuvvon juovlamánu 2001 ja raporta galgá válmmas geassemánu 2012.¶
Bargat dan ala ahte buoridit dihtomielalašvuođa giellageavaheamis   Atnit ávkki boarrásiin resursan giellabarggus   Nannet, suodjalit ja buktit oidnosii sámegiela sámi báikenammabarggu bokte ¶
Sámediggeráđđi lea ovttasbarggus sámi báikenammakonsuleanttaiguin buktán čállinrávvagiid nammaáššiide, earret eará nammaáššiide Deanu gielddas ja rádjemuvrraide namaid Lierne ja Namsskogan suohkaniin.¶
Sámediggeráđi mielas lea hui buorre go suohkanat váldet almmolaččat atnui sámegielat báikenamaid.¶
Dát váikkuha dasa ahte sámi báikenamat oidnojit buorebut.¶
Sámediggeráđđi lea maid buktán čállinrávvagiid báikenamaid birra journalisttaide, suohkaniidda ja earáide geat barget sámi báikenamaiguin.¶
Dieđut leat addojuvvon dohkkehuvvon ja mearriduvvon báikenamaid birra.¶
Sámediggeráđi mielas lea báikenammaáššiid váiddalávdegotti mearrádus buorre, váiddaáššis váilevaš báikenammamearrideami oktavuođas Narviika sámi báikenamain.¶
Váiddalávdegotti mearrádus mearkkaša ahte sámi báikenamaid ii sáhte hilgut.¶
Čoahkkingirjji čállit: Ellen Aina Eira/Ellen Mienna  10 siidu 379 siiddus ¶
Sámediggeráđđi lea boahtá bures johtui digitaliseremiin ovddeš sámi nammanevvohaga boares báber- ja kaseahttaarkiivva.¶
Dát mielddisbuktá áššebáhpiriid, čoagginlisttuid ja eará dokumeanttaid skánnen ja vurken, ja boares kaseahttabáttiid, mat leat gullan sámi nammanevvohahkii, kopieren digitála hápmái.¶
Dá lea divrras dokumenteremat ja kulturmuittut mat eai galggaše láhppot dahje jávkat.¶
Ovddidit sámi terminologiija ja dahkat dan olahahttin ¶
Sámediggeráđđi addá rávvagiid ja veahki jorgalemiide sihke davvi-, julev- ja lullisámegillii ja bargá áiggis áigái tearbmalisttuiguin.¶
Sámi giellalávdegotti lullisámegiela tearbmajoavku lea dárkkistan ja meannudan lullisámegielat tearbmalisttuid servodatfágas, historjjás ja geografiijas vuođđoskuvlla dásis.¶
Sámediggeráđđi lea leamaš ráđđeaddin Sámi giellalávdegotti davviriikkalaš tearbmajoavkkuide ovdal loahpalaš mearrideami tearbmalisttuin mat meannuduvvojedje čoahkkimis Stockholmmas juovlamánu 2011.¶
Beavttálmahttit terminologiijabarggu ¶
3  Kultuvra ¶
Máŋggabealat kultureallin nanne sámi gullevašvuođa ja identitehta, ja váikkuha ealli báikegottiid.¶
Mihttomearri   Ealli ja máŋggabealat sámi dáidda- ja kulturealli ¶
Oassemihttomearit   Aktiivvalaš sámi deaivvadanbáikkit, kulturásahusat ja musea alla fágalaš dásiin   Máŋggalágan sámi dáiddalaš ja kultuvrralaš ovdanbuktimat dahkkojuvvojit oainnusin servodagas   Máŋggabealat valáštallandoaimmat sámi álbmogii   Viiddes kulturdoaibmafálaldat sámi mánáide ja  nuoraide   Buorre girjerádjofálaldat sámi geavaheddjiide ¶
Strategiijat   Gulahallama bokte báikkálaš, regionála ja guovddáš eiseválddiiguin ja earáiguin nannet sámi kulturovddideami rámmaeavttuid ¶
Sámediggeráđđi lea váldán oktavuođa Kulturdepartemeanttain go guoská boahttevaš bargui kulturpolitihkain maŋŋá 2014.¶
Njukčamánus 2011 nammadii stáhtaráđđi lávdegotti dán barggu ektui.¶
Sámediggeráđđái ii lean dieđihuvvon dán lávdegotti ásaheami birra ja dan mandáhta birra.¶
Maŋŋá go Sámediggeráđđi lei váldán oktavuođa Kulturdepartemeanttain, de bohte golbma ovddasteaddji 2014 Kulturčielggadusas Kárášjohkii skábmamánus 2011.¶
Dán čoahkkimis beasai Sámediggeráđđi ovddidit iežas hástalusaid boahtteáiggi kulturpolitihka ektui.¶
Sámediggeráđđi ja 2014 Kulturčielggadus galget doallat oktavuođa viidáseappot dán deaŧalaš barggu oktavuođas.¶
Sámediggeráđđi, ovttas Romssa fylkkasuohkaniin, čoahkkinasttii Márkomeanu ovddasvástádusolbmuiguin juovlamánu 19. b. 2011 festivála viidásetovdánahttima birra.¶
Márkomeannu rahča oažžut buvttadanvirggi festiválii.¶
Čoahkkimis digaštalle iešguđet lágan hástalusaid dákkár virggi ruhtadeamis.¶
Sámediggeráđis leamaš čoahkkin Harald Gaskin ođđajagimánu 1. beaivvi 2012 gos sámi kulturgažaldagat ledje áššin.¶
Čoahkkimis digaštallojuvvojedje hástalusat mat gusket sámi girjjálašvuhtii, lágádusdoaimmaide, stáhta eiseválddiide, oahppogirjjiide ja sámegielaide.¶
Čoahkkingirjji čállit: Ellen Aina Eira/Ellen Mienna ¶
11 siidu 379 siiddus ¶
Mearrasámi diehtoguovddáš / Sjøsamisk kompetansesenter ¶
Sámediggeráđis lei čoahkkin Mearrasámi diehtoguovddážin / Sjøsamisk kompetansesenter ođđajagimánu 17 beaivvi 2012.¶
Dán čoahkkimis bođii ovdán ahte Porsáŋggu gielda ii leat juolludan sin oasi guovddáža doibmii jahkái 2012.¶
Sámediggeráđđi lea dáhtton guovddáža hábmet evttohusa  čovdosii dán ruđalaš dillái, ja dáhtton sáddet evttohusa Sámediggái.¶
Árjjalaš váikkuhangaskaomiid geavaheami bokte váikkuhit sámi dáidda- ja kultureallima bisuheami ja viidáset ovddideami ¶
Sámedikki kultur- ja valáštallanstipeanda ¶
Sámedikki kultur- ja valáštallanstipeanda nuoraide  galgá movttiidahttit sámi nuoraid álššaiduvvat musihkas, dáidagis, kultuvrras ja valáštallamis.¶
Oktiibuot juohkit njeallje stipeandda, juohke stipeanda lea 25 000 kr.¶
Jagi 2011 válljii sámediggeráđđi juohkit njeallje stipeandda aktiivvalaš valáštalliide ja árjjalaš kulturbargiide.¶
Dán jagi bohte hui ollu ohcamat aktiivvalaš valáštalli nuorain, nu ahte mearriduvvui juohkit golbma stipeandda valáštallamii ja ovtta kultuvrii.¶
Christer Kjønsø Karlsen Finnsnes Karátesearvvis, čuoigi Silje Wilsgård Forsøk valáštallansearvvis ja spábbačiekči Márjá Sofe H. Hætta Álttá valáštallansearvis ožžo valáštallan stipeandda 2011.¶
Máttasápmelaš juoigi Marja Helena Fjellheim Mortensson, Elgås eret, oaččui kulturstipeandda.¶
Finnmárkku spábbačiekčanbiire ¶
Sámediggeráđis lei čoahkkin ođđajagimánu 17 beaivvi 2012 Finnmárkku spábbačiekčanbiiren gos fáddá leai sin doarjjaohcan davviriikkalaš gilvvuide J-16 Álttás ja Hámmárfeasttas.¶
Sámediggeráđđi ii sáhte addit doarjaga gilvvuide, muhto sáhttá veardidit addit doarjaga sámi kultuvrralaš doaluide gilvvuid oktavuođas.¶
Váikkuhit sámi mediafálaldaga nannema buot sámi giellajoavkkuid várás.¶
  Bargat sámi valáštallama viidodaga sihkkarastimiin   Sámedikki ja fylkkagielddaid gaskasaš ovttasbargošiehtadus  bokte vel eanet geatnegahttit ovttas ovddidit sámi dáidda- ja kultureallima ¶
Sámediggeráđis leamaš čoahkkin ođđajagimánu 11 beaivvi 2012 Romssa fylkkasuohkanin gos digaštallojuvvui Sámi viessu Romssas.¶
Álggahanjurdda ásahit Sámi viesu Romsii lea boahtán gávpoga sámi organisašuvnnaiguin, geat maid háliidit oažžut Sámedikki ja Romssa fylkkasuohkana mielde doarjut sámi doaimmaid gávpogis.¶
Sámediggeráđđi háliida ahte fylkkasuohkan lea mielde viesu doaimma vuođđoruhtadeapmái.¶
Sámediggeráđis ja Romssa gielddas galgá leat čoahkkin dán birra  cuoŋománu dievasčoahkkima oktavuođas.¶
Fylkkasuohkan searvá maid dán čoahkkimii.¶
 Šiehtaduvvui  ahte galgá leat viidásat gulahallan Sámi viesu birra Romssas fylkkasuohkaniin.¶
Dáiddáršiehtadusa bokte láhčit dili sámi dáidaga dahkamii ja gaskkusteapmái   Čuovvolit sámi ásahusovddideami dieđáhusa vuoruhuvvon doaibmabijuid ¶
Sámi dáiddamusea - huksenprográmma ¶
Sámediggeráđđi lea reivve bokte mii lea beaiváduvvon 25.02.09 bivdán Stáhta huksendoaimmahaga čađahit Sámi dáiddamusea prográmmabarggu.¶
Reivve mielde galggai bargu dahkkojuvvot lágaš  ovttasbargguin RiddoDuottarMuseain/ Sámi dáiddamusean, mii eaiggáduššá rusttega.¶
Sámediggeráđđi lohpidii  Stáhta huksendoaimmahahkii gitta kr 850 000,- rádjai dán barggu ovddas.¶
Stáhta huksendoaimmahat lea  čađahan prográmmaplána ja sádden Sámediggái Sámi dáiddamusea prošeavtta huksenprográmma.¶
Sámi dáiddamusea galgá ásahuvvot RiddoDuottarMuseat dáláš vistái, ja dán vistti ođđa oassái.¶
Stáhta huksendoaimmahat čuoččuha ahte lea stuorra eahpesihkkarvuohta ¶
Čoahkkingirjji čállit: Ellen Aina Eira/Ellen Mienna  12 siidu 379 siiddus estimerejuvvon oppalaš goluide.¶
Bargu mii guoská čielggadit vistti eaiggátvuođa, hálddašeami, doaimma ja divodeami  ii leat vel loahpahuvvon.¶
Stáhta huksendoaimmahat lea dattege dovddahan positiivvalaš miellaguottu dan ektui ahte olles rusttet sáhttá gullat Stáhta huksendoaimmahaga bargui maŋŋá go ođđa visti lea gárvvis, ja go dáláš visti lea divoduvvon/ođastuvvon.¶
Sámediggeráđi áigumuš lea joatkit ja ollášuhttit prošeavtta viessoláigoruhtadanortnega bokte.¶
Prošeavtta joatkin ja ollášuhttin lea das gitta ahte eaiggátvuođa ja doaimma gažaldagat čielggaduvvojit.¶
Sámediggeráđđi lea sihtan  barggahančoahkkima gos Sámediggi, Kulturdepartemeanta, Stáhta huksendoaimmahat, RidduDuottar Musea ja Sámiid Vuorká dávvirat stivra deaivvadit digaštallat viidáset proseassa dán prošeavttas.¶
Rávttošnjárgga luonddudállu ja musea ¶
Sámediggeráđis lei čoahkkin ođđajagimánu 17 beaivvi 2012 Porsáŋggu gielddain gos digaštallui Rávttošnjárgga luonddudálu ja musea viiddideapmi.¶
Porsáŋggu gielda, gii eaiggáda Porsáŋggu musea lea mearridan ahte Porsáŋggu musea galgá leat Rávttošnjárgga luonddudálus ja museas.¶
Viiddideapmái gullá maid kantuvrrat, magasiinnat ja čájáhussadji Porsáŋggu museumii (oassi RiddoDuottarMuseas).¶
Sámediggeráđđi ferte vuos geahččat man láhkai njuolggadusat  almmolaš oastimii leat ovdal go sáhttá veardidit doarjut dán viiddideami.¶
Sámediggeráđis lei maid čoahkkin seammá beaivve RiddoDuottarMuseain, áššin lei Porsáŋggu musea dárbbu saji birra Rávttošnjárgga luonddudálus ja museas.¶
RiddoDuottarMusea galgá ráhkadit plána dán museadoaimma birra ja latnjadárbbuid birra.¶
Sámediggeráđđi háliida lasihit doaibmaruđaid RiddoDuottarMuseai nu ahte gokčá dan lassi viessoláiggu mii boahtá dáid ođđa kantuvrraide,  sáhttá šaddat lagabui 100 000 kr máksit.¶
Saemien Sijte ¶
Kulturdepartemeanta bivddii reivves skábmamánu 19 beaivvi 2011 Sámedikki árvvoštallat areálarámmaid ja golahusmeroštusgeatnegasvuođa mat gusket Saemien Sijte prošektii.¶
Sámedikki árvvoštallan lea veahkkin Kulturdepartemeanta ovdaprošeavtta meannudeapmái.¶
Stáhta huksendoaimmahaga ovdaprošeavttas lea Sámediggi biddjon formálalaš láigoheaddjin dan oassái mii guoská Saemien Sijte lanjaide.¶
Čájehuvvo Sámedikki rollii mii guoská viessoláigoortnegii sámi kulturvistiide – duođaštuvvon konsultašuvnnaid bokte 20.09.11.¶
Sámediggeráđđi lea árvvoštallan dan maid Kulturdepartemeanta lea dáhtton.¶
Árvvoštallama vuođđun leat dieđut ovdaprošeavttas ja dieđut maid Stáhta huksendoaimmahat lea sádden.¶
Saemien Sijtii lea biddjon brutto areála oktan oktasašareálain 2490 m2.¶
Sámediggeráđi konklušuvdna lea ahte jus Sámedikki bušeahta bokte gokčá buot viessoláigguid ja maŋit áigge viessoláigoloktanemiid, de sáhttá Sámedikkis leat ovddasvástádus daid areálaid láiggu badjel maid Saemien Sijte geavaha.¶
Sámediggi lea earret eará deattuhan čuovvovaš ákkaid: ¶
Åarjelhsaemien teatere ¶
Sámediggeráđi ásahusdieđáhusa vuođul lea Åarjelhsaemien teatere mearridan ođđa stivren- ja organisašuvnna hámi, mii váldá vuhtii dieđáhusa áigumušaid.¶
Dát lea teáhtera bovdejumi vuođđun “Åarjelhsaemien teatere N a/s” ásahit oasussearvin.¶
Searvvi áigumuš lea ahte Åarjelhsaemien teatere galgá bargat dan nammii ahte ovddida lullisámi lávdedáidaga.¶
Norlándda fylkkasuohkan, Rana gielda, Davvi-Trøndelaga, Mátta-Trøndelaga ja Hedemárkku fylkkasuohkanat ja Sámediggi leat bovdejuvvon searvat dása mielde.¶
Sámediggeráđđi lea addán dieđu teáhterii ahte lea buorre go teáhter lea álggahan proseassa dan vuođul ahte olahit Sámediggeráđi ásahusdieđáhusa, go lea sáhka ásahusovdáneami stivren- ja organisašuvnna hámis.¶
Sámediggi doarju evttohusa rievdadit máttasámi teáhtera Åarjelhsaemien teatere N a/s:ii, mas lea 100 000 kr oasuskapitála juhkkojuvvon 100 ossosiidda, ja ahte searvvis lea váldokantuvra Måehvies.¶
Sámedikki eaiggátoassi bidjo 55% dan oppalaš oasuskapitálas.¶
Eaiggátoassi sáhttá rievdaduvvot.¶
Dát sáhttá dahkkot oasuseaiggádiid gaskkas soahpamuša mielde.¶
¶
Åarjelhsaemien teatere lea addán dieđu sámediggeráđđái ahte áigu gohččut ásahančoahkkimii, muhto beaivi čoahkkimii ii leat vel mearriduvvon.¶
¶
Beaivváš Sámi Našunálateáhter – ođđa teáhtervisti ¶
Stáhta huksendoaimmahat lea ožžon barggu beaiváduvvon 03.02.11 ráhkadit huksenprográmma teáhtervistái, mii lea siskkobealde 3000 kvm bruttoareála ja masa gullá golahusmeroštus, joatkkaplána ja gos viessosadji lea čielggaduvvon.¶
Stáhta huksendoaimmahagas lea ovddasvástádus huksenprošektii.¶
Sámediggi lea bidjan dáid servvodatmihttomeriid prošektii: ¶
Stáhta huksendoaimmahat lea bargan barggus nu mo sámediggeráđđi lei bivdán, vistesadji ii leat gal čielggaduvvon.¶
Huksenprográmma leat buktán Sámediggái.¶
¶
Sámediggeráđđi lei mielde bargočoahkkimis 28.11.12 Stáhta huksendoaimmahagain, Kulturdepartemeanttain ja  Beaivváš Sámi Našunálateáhteriin , gos lei áššin ásahit ođđa teáhtervistti.¶
Stáhta huksendoaimmahat ovdanbuvttii huksenprográmma evttohusa, nu go lei šihttojuvvon barggus maid Sámediggi lei bidjan prográmmabargui.¶
¶
Sámediggeráđi áigumuššan lea ahte Stáhta huksendoaimmahat váldá ovddasvástádusa barggu joatkimis dassážii go ođđa visti ceggejuvvo, ja maŋŋá váldá ovddasvástádusa ođđa vistti doaimmas.¶
 Dat sorjá das ahte nagodit go Sámediggi ja Kulturdepartemeanta soahpat ahte prošeakta lea oassi sámi ođđa kulturviesuid viessoláigoruhtadanortnegis ja ruhtaduvvo dan badjel.¶
¶
Sámedikki ásahusdieđáhus – čuovvoleapmi ¶
Sámediggeráđi ásahusdieđáhusa bajimuš mihttomearri lea: ¶
Sámediggeráđđi lea čoahkkimis Mearrasámi diehtoguovddážin /Sjøsamisk kompetansenter ja Duoddar Rafiin/Pitesamisk hus váldán ásahusdieđáhusa mihttomeari vuolggasadjin rievdadit dáid guovddážiid njuolggadusaid.¶
¶
Sámi ásahusaidovddideami hástalusat leat veardiduvvon ásahusdieđáhusas.¶
Earret eará leat hástalusat čatnon ásahusaid stivren- ja organiseren hápmái.¶
Vai sámi ásahusat galget beassat ovdánit ja ollašuhttit sin áigumušaid viiddis ja lahttudeaddji doaimmain, de lea dárbbašlaš geahččat stivren- ja organiserenhámiid.¶
Dát lea duogáš go Sámediggeráđđi lea dáhtton Mearrasámi diehtoguovddáža/Sjøsamisk kompetansesenter ja Duoddar Rafe/Pitesamisk hus álggahit proseassa mas lea áigumuš rievdadit njuolggadusaid, nu ahte dat leat nu go Sámediggi lea bidjan gáibádusa stivrranammadeapmái.¶
Sámediggeráđđi bivdá dáinna bargguin geargat ovdalgo nubbi doarjjaoassemáksu 2012 ovddas mákso.¶
¶
Sámedikki rolla dán oktavuođas lea dušše dat ahte beassá nammadit muhtun oasi stivralahtuin mii vástida dasa man ollu almmolaš doarjaga oažžu Sámedikkis.¶
Dat ahte Sámediggi háliida dakkár doaimma ahte beassá nammadit stivrra, ii leat dat seammá go ahte Sámediggi galgá muitalit mo bargat dahje bietnastivret doaimma ásahusain.¶
¶
Sámi viessu Oslos ¶
Politihkalaš ráđđeaddi Johan Vasara oassálastiid álbmotčoahkkimis 24.11.11 Sámi viesu boahtteáiggi birra Oslos.¶
¶
Váikkuhit buori kulturovddideami dieđáhusa vuoruhuvvon doaibmabijuid   Ovttasbargat Norgga girkuin ja eará oskkuservodagaiguin   Váikkuhit positiiva kulturovddideami lullisámi servodagas ¶
Nuoraidpolitihkka/Sámedikki nuoraidpolitihkalaš lávdegoddi ¶
Sámediggeráđđi nammadii čoahkkimis mii lei juovlamánu 13.-15 beaivvi čuovvovaš ođđa lahtuid Sámedikki nuoraidpolitihkalaš lávdegoddái –SNPL- áigodahkii 01.01.12-31.12.13: ¶
Lahtut                                                                             Várrelahtut Sagka (Sigrid Marie) Danielsen (jođiheaddji)           Marja Lisa Thomassen Siw-Kristin Johnsen                                                        Ina Kristine Store Karen Marit Siri                                                               Maahke (Nils Mathias) Bransfjell Áike Niillas Peder Selfors                                               Mikkel Rasmus Logje Nils Ándre Eriksen                                                          Dávvet Solbakk ¶
SNPL:s lea dán áigodagas leamaš guokte telefovdnačoahkkima.¶
Sis leamaš čoahkkin Riddu riđđu stivran ja leat maid leamaš mielde bargojoavkkus mii lea plánemin Digitála kránnjááhkku konferánsa.¶
¶
SNPL jođiheaddji Sagka Danielsen oassálasti Jokkmokk Winter Conference 2012 klimákonferánssas.¶
¶
SNPL lahtu Áike Niillas Selforsas lei sáhkavuorru Sámeálbmot beaivvi ávvudeami oktavuođas Leavnnja joatkkaskuvllas.¶
¶
Mátta-Trøndelaga fylkkagielda lea jearran SNPL searvat Sámi áššiid ráđđeaddi lávdegoddái Mátta-Trøndelagas.¶
SNPL jođiheaddji Sagka Danielsen lea evttohuvvon dán lávdegoddái, Maahke Bransfjell lea evttohuvvon Danielsena várrelahttun dán lávdegoddái.¶
¶
Čoahkkingirjji čállit: Ellen Aina Eira/Ellen Mienna  15 siidu 379 siiddus Sámediggeráđis leamaš čoahkkin Noereh!:n 11.01.12.¶
Dán čoahkkimis muitalii Noereh! sin doaimma birra, ja daid ekonomalaš hástalusaid birra mat badjánit beaivválaččat nu ahte nuoraidorganisašuvdna galgá doaibmat.¶
Sámediggi lea juolludan doarjaga dán organisašuvdnii,vai besset plánet ja čađahit sin bargguid ja doaluid.¶
¶
Máhtolašvuohta ¶
Sámi servodaga ovddideami ja nannema vuođđun lea máhtolašvuohta ja gelbbolašvuohta.¶
¶
Váldomihttomearri   ¶
Sámi álbmogis lea máhtolašvuohta, gelbbolašvuohta ja gálggat mat dárbbašuvvojit sámi servodaga ovddideamis.¶
¶
Oassemihttomearri   ¶
Sámi mánáin ja nuorain lea nana sámi identitehta ja oktavuohta sámi gillii, kultuvrii ja servodateallimii.¶
Sámi álbmogis lea duohta vuoigatvuohta kvalitatiivalaččat buori oahpahussii sámegielas ja sámegillii    ¶
Alit oahpus ja dutkamis fuolahuvvo álohii sámi perspektiiva ¶
Strategiijat   Gulahallama bokte guovddáš, regionála ja báikkálaš eiseválddiiguin ja eará guoskevaš aktevrraiguin sihkkarastit buriid rámmaeavttuid sámi mánáidgárddiid, vuođđooahpahusa, alit oahpu ja dutkama várás ¶
Sámediggeráđis lea leamaš čoahkkin hálddahusdásis Máhttodepartemeanttain earret eará ođđa stuoradiggedieđáhusa birra boahtteáiggi mánáidgárddi birra, nationála mánáidgárdeguoskevaš dokumeanttaid jorgalahttin sámegillii ja bargguid sirdin Máhttodepartemeanttas Oahpahusdirektoráhttii.¶
¶
Sámedikki várrepresideanta oassálasttii sámi álbmotbeaivvi ávvudeamis Cizáš sámi mánáidgárddis Oslos.¶
¶
24. ja 25.01.12 lágiduvvui fierpmádatčoahkkin bargiide mánáidgárddiin gos leat sámi mánát, dat lei Romssas.¶
Fierpmádatčoahkkima váldofáddá lei giella mánáidgárddis.¶
Doppe lei sáhkavuorru giellabarggu birra mánáidgárddis, mot geavahit olgošiljuid giellaarenan, ja Guovssahasa mánáidgárdi Romssas muitalii giellaprošeavtta Somá birra.¶
Senter for IKT i utdanningen (guovddáš mii heiveha DGT oahpahussii) lágidii maiddái workshop/bargobáji.¶
Fierpmádatčoahkkin lea čuovvoleapmin "Kvalitehtaovddideapmi mánáidgárddiin " poasttas 2011 bušeahtas.¶
¶
Dialoga Sámi oahpaheaddjioahpu regiovnnain ¶
Oahpahusdirektoráhtta juolludii 08.12.2011 Sámi oahpaheaddjioahpu regiovnna joatkkaoahppofálaldaga áigodahkii 2012 - 2015.¶
Sámediggeráđđi lea duhtavaš fálaldagain Nubbingiellapedagogihkka Sámi allaskuvllas, ja lullisámegiela ja julevsámegiela giellafálaldagain DavviTrøndelaga allaskuvllas ja Nordlándda universitehtas.¶
Sámediggeráđđi lea ožžon kopiija reivves maid Finnmárkku allaskuvla sáddii Máhttodepartementii (MD) maŋŋel go mearriduvvui ahte joatkkaoahppu mearrasámi kulturmáhtu birra ii boahtán mielde regiovnna fálaldahkii.¶
Sámediggeráđđi lea máŋgga geardde ságastallan departemeanttain dan ášši birra.¶
Máhttodepartemeanta lea dál meannudeame ášši.¶
MD sáddii vástádusa Finnmárkku allaskuvlii 03.02.12 gos čuožžu loahpas: Máhttodepartemeanta ipmirda goitge regiovnna vuorjašumi dan ektui ahte oahpaheddjiin obbalaččat lea heajos máhttu sámi diliid birra.¶
Danne mii áigut dieđihit ášši digaštallamii strategiijabealálaččaiguin ja geahččalit gávdnat čovdosa.¶
Sámediggeráđđi vuordá positiiva bohtosa áššis.¶
¶
Čoahkkingirjji čállit: Ellen Aina Eira/Ellen Mienna   ¶
16 siidu 379 siiddus ¶
Rekruterenjoavku sámi oahpaheaddjeoahpporegiovnnas ¶
Sámediggeráđđi lei mielde sámi oahpaheaddjeoahpporegiovnna rekruterenjoavkku čoahkkimis 10.11.11.11 ja 19.01.12.¶
Joavkku bargu lei vuoruhit doaimmaid sámi alit oahpu nationála rekruterenstrategiijii, ja evttohit mot 2011 ruhta galggai geavahuvvot.¶
Davvi-Trøndelaga allaskuvla jođiha dan barggu.¶
¶
Doaimmat evttohuvvo 1,3 miljovdnasaš rámma vuođul 2011:s, ja Máhttodepartemeanta lea dohkkehan daid.¶
¶
Bargojoavku sámegiela, sámi fágaid ja fáttáid várás sámi oahpaheaddjeoahpporegiovnnas ¶
Sámediggeráđđi lei mielde bargojoavkku vuosttaš čoahkkimis sámi giela, sámi fágaid ja fáttaid birra sámi regiovnnas 19.01.12.¶
Sámi allaskuvla jođiha bargojoavkku.¶
Čoahkkimis digaštalle bargojoavkku mandáhta, sámegiela, sámi fágaid ja fáttáid oahppofálaldagaid stáhtusa  ásahusain sámi oahpaheaddjeoahpporegiovnnas ja viidásit barggu.¶
Teknologiijajoavku sámi oahpaheaddjeoahpporegiovnnas ¶
Sámediggeráđđi oassálasttii vuosttaš čoahkkimis teknologiijajoavkkus 07.02.12.¶
Juohke ovttasbargooasálaš čilgii oanehaččat sin vuoruhemiid ja doaimmaid birra DGT geavaheami ektui oahpahusas ja oahpuid fleksibiliserema birra.¶
Juohke ásahus ráhkada čoahkkáigeasu čoavddasániiguin mii čájeha makkár doaimmat sis leat dan suorggis.¶
Konkrehta doaimmat plánejuvvojit go stáhtusčoahkkáigeassu lea gárvvis.¶
Mii váldit maiddái vuhtii dan barggu mii lea dahkkon 6. oahpaheaddjeoahpporegiovnna teknologiijajoavkkus.¶
Barggu jođiha Finnmárkku allaskuvla.¶
Gelbbolašvuođaforum ¶
Sámediggeráđđi oassálasttii gelbbolašvuođaforuma čoahkkimis Čáhcesullos 23. ja 24.11.11.¶
Gelbbolašvuođaforum lea ovttasbargoforum gaskal Finnmárkku Fylkamánni, Finnmárkku fylkasuohkana, Oahppolihtu, KS, sámi joatkkaskuvllaid stivrra, Sámi allaskuvlla ja Sámedikki.¶
Dán čoahkkimis muitaledje mánáidgárdesuorggi ođđa ruhtadanmodealla birra, ja galle oahpaheaddji válde joatkkaoahpu Finnmárkkus nationála strategiija "Kompetanse for kvalitet" (gelbbolašvuođakvalitehta) olis.¶
Nationála dárkkisteapmi vuođđoskuvllas ja Finnmárkku joatkkaskuvllaid ođđa struktuvrra bargoplánat ledje maid fáttát čoahkkimis.¶
Dasa lassin oaččui forum dárkilis diehtojuohkima "Ny Giv" nammasaš prošeavtta birra, mii lea riikaviidosaš áŋgiruššanprošeakta dan birra go galgá lávket vuođđoskuvllas joatkkaskuvlii. ¶
Forum muitalii makkár suohkanat leat beassan searvái, ja ahte maiddái dat guokte sámi joatkkaskuvlla leat mielde prošeavttas. ¶
Ovttasbargočoahkkimat dollojit njelljii jagis.¶
¶
Ovttasbargočoahkkin gaskal Ođasmahttin-, hálddahus- ja girkodepartemeantta ja Sámi allaskuvlla ¶
Sámediggeráđđi oasseváldá ovttasbargočoahkkimiin gaskal Ođasmahttin-, hálddahus- ja girkodepartemeanta ja Sámi allaskuvlla. ¶
21.11.11 lei čoahkkin gos departemeanta muitalii ja bivddii cealkámušaid sin evttohuvvon ruhtajuolludeami ektui Sámi allaskuvlii 2012-bušeahtas prošeavttaide fágalaš analysajoavku, árbediehtu ja ofelaččat.¶
Dasa lassin digaštalle maiddái Sámi lohkanguovddáža doarjaga čoahkkimis.¶
Sámediggeráđđi lea čoahkkinastán Porsáŋggu gielddain juovlamánu 9. b. 2012 giliskuvllaid heaittiheami oktavuođas. ¶
Ráđđi galledii Billávuona mearrasámi bajásšaddanguovddáža/ skuvlla ja Bissojoga skuvlla ja kveana instituhta Bissojogas.¶
Váikkuhit buriid ekonomalaš rámmaeavttuid skuvlaeaiggádiidda, vai sihkkarastá kvalitatiivalaččat buori oahpahusa sámegielas ja sámegillii    Váikkuhit dan ahte Sámi allaskuvla ovddiduvvošii álgoálbmotuniversitehtan    Váikkuhit dan ahte Sámi lohkanguovddáš šattašii bistevaš nationála resursaguovddážin     Bargat dan ala ahte ráhkaduvvojit oahpponeavvut sámi mánáidgárdemánáide ¶
Čoahkkingirjji čállit: Ellen Aina Eira/Ellen Mienna  17 siidu 379 siiddus Sámediggeráđđi lea álggahan prošeavtta sámi stoahkanhearvvat ja pedagogalaš ávdnasat mánáidgárddiide. ¶
Dál lea nammaduvvon olgguldas mánáidgárdebargi joavku mii galgá hutkat makkár sisdoallu "sámi hupmanpáhkas" galggašii leat. ¶
Ulbmil dakkár páhkain lea nannet mánáid sámegielmáhtu. ¶
Joavku galgá buktit iežas evttohusa ovdal suoidnemánu 1. b. 2012.¶
Mánáidgárdedoarjagiid ođđa eavttuid bidjat doibmii ¶
"Bagadus doarjagiidda mánáidgárddiide gos leat sámi mánát" lea ráhkaduvvon. ¶
Bagadus galgá almmuhuvvot Sámedikki neahttasiidui, ja olggosaddojuvvot báberhámis. ¶
Mii leat viežžan deaddilanfálaldagaid.¶
Váikkuhit dan ahte stivrendokumeanttat fuolahit sámi perspektiivva oahpahusas ¶
Dieđáhus mánáidgárddiid birra gos leat sámi mánát ¶
Sámediggeráđđi lea bargagoahtán ođđa dieđáhusain mánáidgárddiid birra gos leat sámi mánát. ¶
Dieđáhusa duogáš lea ahte Sámediggeráđđi háliida hábmet bajimus politihka mánáidgárdesuorggis mii láidesta ja čilge prinsihpalaš áššiid go guoská mánáidgárdefálaldahkii sámi mánáide. ¶
Mánáidgárdedieđáhusa ulbmil lea doalvvuhit smiehttamii ja dialogii dan birra ahte mot olahit politihkalaš mihtuid, maid bokte mánáidgárdefálaldat galggašii buoridit bajásšaddaneavttuid. ¶
Sámediggeráđđi lea ráhkadan álggahannotáhta dieđáhussii.¶
Fága- ja diibmojuohku ¶
Oahpahusdirektoráhtta sáddii 20.12.11 reivve sierra suohkaniidda ja fylkasuohkaniidda gos bivde sin dieđihit mot fága- ja diibmojuohku lea doaibman ohppiide geain lea sámegiel- ja suomagieloahpahus, earret fága- ja diibmojuohku dain ohppiin geat leat fidnofágalaš oahppoprográmmas. ¶
Dáid dieđuid vuođul áigu direktoráhtta sáddet formála gulaskuddanreivve. ¶
Máhttodepartemeanta áigu mearridit ođđa fága- ja diibmojuogu geassemánu 2012, mii galgá gustot 2012 čavčča rájes. ¶
Sámediggeráđđi áigu čuovvolit Oahpahusdirektoráhta dárkkisteami fága- ja diibmojuogus daidda ohppiide geain lea sámegiella vuođđo- ja joatkkaskuvllas.¶
Juovlamánu 2011 sáddii sámediggeráđđi gulaskuddancealkámuša Oahpahusdirektoráhttii fága- ja diibmojuogu rievdadeami birra ohppiide dárogielas, eŋgelasgielas ja sámegielas fidnofágain. ¶
Sámediggeráđđi doarjjui eŋgelasgiela diibmologu rievdadeami fidnofágalaš oahppoprográmmain, ja celkkii ahte "luvvejuvvon" diimmut Jo1:s ja Jo2:s galget juhkkojuvvot dássálaga sámegillii ja dárogillii. ¶
Mii čujuheimmet ahte diibmolohku gaskal dárogielohppiid geain lea sámegieloahpahus, ja eará ohppiid, lea váttis, ja ahte berre ráhkaduvvot sierra dárogieloahppoplána ohppiide geain lea sámegiella nubbingiellan, dahjege ferte dárogieloahppoplána viidodat heivehuvvot duohta diibmolohkui.¶
Ođđajagimánu 2012 sáddii Sámediggeráđđi gulaskuddancealkámuša Máhttodepartementii rievdademiid birra oahpahuslágas, oahpahuslága láhkaásahusain ja fága- ja diibmojuogus - Jo3  (joatkkaceahkki 3) skuvlajagi organiseren. ¶
Sámediggeráđđi bivddii maiddái konsulterema áššis. ¶
Dat čađahuvvui 25.1.12 Máhttodepartemeanttain. ¶
Konsultašuvnnain bođiimet ovttamillii juohkit studerenráhkkanahtti Jo3 skuvlajagi guovtti oassái, okta oassi dábálaš oahpuin 34 vahkku, ja nubbin eksámenoassi 2 vahkku.¶
Juohkin mearkkaša ahte oahpahusáigodat komprimerejuvvo, ja mielddisbuktá dárbbu heivehit fága- ja diibmojuogu ohppiide geain lea sámegieloahpahus.¶
Sámediggi ja Máhttodepartemeanta šihtte doallat konsultašuvnnaid gaskal Sámedikki ja Oahpahusdirektoráhta ovdal go sámegielohppiid dárkkistuvvon fága- ja diibmojuohku sáddejuvvo gulaskuddamii, ja konsultašuvnnaid gaskal Sámedikki ja Máhttodepartemeanta ovdal go mearridit fága- ja diibmojuogu.¶
Sihke sámediggeráđi ja Máhttodepartemeanta mielas lea dehálaš ahte ollislaš njuolggadusat galget hábmejuvvon dainna lágiin ahte movttiidahttet sámi ohppiid válljet sámegieloahpahusa.¶
Čoahkkingirjji čállit: Ellen Aina Eira/Ellen Mienna  18 siidu 379 siiddus ¶
Oahppoplánat ¶
Máhttodepartemeanta gohččuma vuođul bijai Oahpahusdirektoráhtta johtui dárkkisteami viđa vuođđogálggain dárogiel-, eŋgelasgiel-, matematihka, servodatfága ja luonddufága oahppoplánain golggotmánu 2012.¶
Gohččun guoskkai maiddái parallealla ovttaárvosaš sámi oahppoplánaide, namalassii dárogieloahppoplánat ohppiide geain lea sámegiella vuosttašgiellan, servodatfága-sámi ja luonddufága-sámi.¶
Sámediggeráđis lei čoahkkin Oahpahusdirektoráhtain 11.01.12 gos šiehtaimet mot direktoráhtta ja Sámediggi galget ovttasbargat.¶
Dasto šiehtaimet ahte Sámediggeráđđi nammada lahtu dárogiela, servodatfága ja luonddufága oahppoplánajoavkkuide, lahtu ovtta referánsajovkui ja lahtuid sámi resursajovkui.¶
Sámediggeráđđi árvalii 2011:s rievdadit vuođđo lohkangálggaid sámegieloahppoplánain, muhto rievdadusat eai leat vuos mearriduvvon.¶
Sámediggeráđđi oaidná dárbbu viidábut dárkkistit sámegiela vuosttašgiela ja nubbingiela oahppoplánaid, ja áigu boahtte jagi geahčadit vuođđo čállin-, njálmmálaš-, rehkenastin- ja digitálagálggaid sámegiela oahppoplánain, vai sáhttá heivehit buori ovdáneami ohppiid vuođđogálggaid ovdánahttimis.¶
Ferte maid dárkkistit oahppoplánaid fága- ja diibmojuogu rievdadusaid mielde.¶
Sámediggeráđđi áigu nammadit oahppoplánajoavkkuid ja referánsajoavkkuid/olbmuid, geat galget čađahit dárkkisteami.¶
Oahppoplánat fertejit dárkkistuvvot viidodat- ja resursarámma mielde maid departemeanta lea mearridan, gč. Oahpahuslága § 6-4.¶
Viidodat- ja resursarámma lea dán oktavuođas ¶
Sámi historjjá ja servodaga oahppoplána ferte maiddái veahá heivehit, ja vejolaččat evalueret boazodoalu oahppoplána.¶
Dárkkistuvvon oahppoplánat sáddejuvvojit gulaskuddamii, ja maŋŋel gulaskuddama de mearrida ja almmuha sámediggeráđi oahppoplánaid.¶
Vuođđooahpahusa váhnenlávdegoddi ¶
Vuođđooahpahusa váhnenlávdegoddi lea našunála lávdegoddi váhnemiiguin ja váhnemiidda geain leat mánát skuvllas.¶
Buot lahtuin galget dan sivas leat mánát juogo vuođđoskuvllas dahje joatkkaskuvllas.¶
Vuođđooahpahusa váhnenlávdegotti nammada Gonagasa stáhtaráđđi 4 jahkái hávális ja das lea jođiheaddji, nubbinjođiheaddji, 5 lahtu ja 2 várrelahtu.¶
Lahtut berrejit boahtit iešguđet guovlluin riikkas.¶
Vuođđooahpahusa váhnenlávdegoddi ásahuvvui 1976 ja lea vuoigaduvvon oahpahuslága 11-9 §.¶
Sámediggi lea bargan dohko oažžut sámegielat áirasa.¶
Laila Aleksandersen Nutti Guovdageainnus eret lea nammaduvvon sámi áirrasin 2012- 2015 áigodahkii.¶
Čoahkkingirjji čállit: Ellen Aina Eira/Ellen Mienna  19 siidu 379 siiddus ¶
Davviguovllu konferánsa ¶
Sámediggeráđđi lei mielde davviguovllu konferánssas mii lágiduvvui Bådådjos 14. ja 15.11.11.¶
Guovddáš fáddán lei davviguovllu dutkan váikkuhangaskaoapmin dutkanpolitihkas.¶
Servodatovdáneapmi davviguovlluin, mii maiddái lea vuoruhuvvon áŋgiruššansuorgi strategiijas, čalmmustahttojuvvui ja digaštallojuvvui ovttas eará fáttáiguin.¶
Dutkanfoanda Davvi-Norga ¶
Eva Josefsen lea nammaduvvon Sámedikki lahttun Davvi-Norgga foandastivrii áigodahkii 2012 - 2015.¶
Várrelahttu foandastivrras lea Kevin Johansen.¶
Arnt Erik Tjønna lea nammaduvvon Sámedikki lahttun Gaska-Norgga foandastivrii áigodahkii 2012 - 2015.¶
Várrelahttu foandastivrras lea Nora Marie Bransfjell.¶
Bargu ođđa dárkkistuvvon rámmaplánain ovdaskuvlaoahpaheaddjiohppui ¶
Sámedikkis lea leamaš bistevaš lahttu plánalávdegottis ođđa dárkkistuvvon rámmaplánabarggus ovdaskuvlaoahpaheaddjiohppui ja lávdegottis leat leamaš ovcci čoahkkima Oslos.¶
Guokte maŋemus čoahkkima ledje 3.11.2011 ja 5.-6.1.2012.¶
Lávdegoddi lea gárven rámmaplánaevttohusa ja sádden dan Máhttodepartementii.¶
Leat maiddái ráhkaduvvon nationála mearrádusat ásahusaide njuolggadusaid birra mat leat nationála rámmaplána vuolit dásis.¶
Daid njuolggadusaid ii galgga departemeanta dohkkehit, muhto lávdegoddi galgá ieš daid mearridit ovttasráđiid fágajoavkkuiguin.¶
Rámmaplána lea láhkaásahus, ja dat sáddejuvvui 01.01.12 almmolaš gulaskuddamii.¶
Nationála njuolggadusat eai galgga sáddejuvvot gulaskuddamii.¶
Sámediggeráđđi lea šiehttan konsulteret departemeanttain nationála njuolggadusaid birra sihke ovdal go almmuhuvvojit ja miessemánus, seammás go galget konsulteret láhkaásahusa birra ovdal go sihke njuolggadusaid ja láhkaásahusaid loahpalaččat mearridit.¶
Sámediggeráđđi lea dál bargame nationála njuolggadusaiguin.¶
Ođđa rámmaplána sámi ovdaskuvlaoahpaheaddjiohppui ¶
Sámi ovdaskuvlaoahpaheaddjiohppui galgá ráhkaduvvot rámmaplána.¶
Rámmaplánalávdegoddái galgá nammadit lahtuid.¶
Sámediggeráđđi lea evttohan ovtta dievdo- ja ovtta nissonovddasteaddji.¶
Nubbi dan guoktás nammaduvvo ja galgá doaibmat Sámedikki ovddasteaddjin dán lávdegottis.¶
Departemeanta lea nammadan jođiheaddji ja nubbinjođiheaddji lávdegoddái, ja Sámi allaskuvla galgá doaibmat čállingoddin.¶
Sámi ovdaskuvlaoahpaheaddjioahpu rámmaplánalávdegotti mandáhtta ¶
Sámediggeráđđi lea konsulteren sámi ovdaskuvlaoahpaheaddjioahpu rámmaplánalávdegotti mandáhta birra, ja soabadii Máhttodepartemeanttain 01.02.12.¶
Rámmaplánalávdegoddi nammaduvvo lagamuš áiggi.¶
Davviguovlluprošeavtta loahppakonferánsa ¶
Sámediggeráđđi searvvai Davviguovlluprošeavtta loahpahankonferánssas Romssas 26.01.12.¶
Doppe lei earret eará paneladigaštallan fáttáin: "Davviguovllumáhtolašvuođa boahtteáigi Norgga skuvllas?" mas sámediggeráđđi oassálasttii.¶
Romssa suohkan lea dán prošeavtta bokte ovddidan fágaidgaskasaš oahpahanplána davviguovlluprofiillain mii galgá geavahuvvot buot skuvllain Norggas.¶
Prošeakta fállá maiddái lassioahpu oahpaheddjiide ja ovddida universitehtaoahpuid davviguovlluprofiillain.¶
Skuvllat dolle buriid čájálmasaid iežaset bargguin.¶
Davviguovlluprošeakta almmuha dáid beivviid sierra oahppogirjji davviguovllumáhtolašvuođas.¶
Dat galgá jorgaluvvot ja biddjot ovttas.no:i.¶
Davviguovlluprošeavtta oassin lea Allaskuvlalektor Andy Sortland analyseren guokte oahpponeavvu mat leat ollu geavahuvvon Romssa nuoraidskuvllain ja muđui riikkas.¶
Trigger 1 ja 2 ja Natur og Univers 1 ja 2.¶
Son imaštalai manne vuođđoskuvlla oahppogirjjiin váilot ovdamearkkat ja gáldoávdnasat davviguovlluin, ja ¶
Čoahkkingirjji čállit: Ellen Aina Eira/Ellen Mienna  20 siidu 379 siiddus váruha makkár váikkuhusaid dat sáhttá mielddisbuktit.¶
Sortland imaštii ovdamearkka dihte dan mot sápmelaččaid leat govvidan dan guovtti analyserejuvvon girjjis.¶
Dat eai leat dássálaga ja dain váilo áigeperspektiiva.¶
Son váruha ahte sápmelaččaid birra sáhttá šaddat dakkár govva ahte leat oaivvehis "luonddumánát" geat ellet luonddu mielde, gaskaija beaivváža ja guovssahasaid vuolde.¶
Dan birra lei dárkilis digaštallan paneladigaštallamis.¶
Váikkuhit dan ahte sámi álbmoga formála gelbbolašvuohta nanusmuvvá   Váikkuhit sámi sisdoalu mánáidgárddiide gos leat sámi mánát   Dieđut ja bagadusat sámi oahpahusa birra mánáidgárddiin ja vuođđooahpahusas   Váikkuhit dan ahte ásahuvvošii bistevaš sámi dulkaoahppofálaldat   Váikkuhit ahte Nordlándda universitehta ja Davvi-Trøndelaga allaskuvla (HINT) sáhttet oktiiheivehit ja fállat kurssaid ja oahppofálaldagaid julevsámi ja lullisámi gielas ja kultuvrras   Doarjut sámi váhnenlávdegotti vuolggaheami   Sámediggi galgá gozihit ahte skuvllat ja skuvlaeaiggádat fuolahit iežaset ovddasvástádusa eastadit givssideami sámi mánáid skuvlaárgabeaivvis   Váikkuhit meahcceskuvllaid ásahemiid ¶
Dearvvašvuohta ja sosiála ¶
Sámedikki dearvvašvuođa- ja sosiálapolitihkka vuođđuduvvo dásseárvosaš dearvvašvuođa ja sosiálabálvalusaide sámi álbmoga várás seamma dásis go muđui álbmogis leat.¶
Vuođđun dásseárvosaš mihttomeari sihkkarastimii lea máhtolašvuohta máŋggakultuvrralaš áddejumi birra ja sámi gielas ja kultuvrras buot dásiin ja gelbbolašvuohta dain.¶
Váldomihttomearri   Dásseárvosaš dearvvašvuođa- ja sosiálabálvalusat sámi álbmogii mat váldet vuolggasaji sámi gielas ja kultuvrras.¶
Oassemihttomearit   Nannejuvvon dearvvašvuođa- ja sosiálabálvalus mii lea heivehuvvon sámi álbmoga vuoigatvuođaide ja dárbbuide Dearvvašvuođa- sosiálabargiin buot dásiin lea sámi giella- ja Kulturgelbbolašvuohta ¶
Strategiijat   Gulahallamiin ja ovttasbargguin eiseválddiiguin ja gullevaš oassálastii guin sihkkarastit Sámediggái váikkuhanfámu sámi álbmoga dearvvašvuođa- ja sosiálafálaldaga hábmemis ja čađaheamis ¶
Bargodokumeanttat guovlulaš dearvvašvuođaásahusain 2012 ¶
Sámediggeráđđi lea konsulteren Dearvvašvuođa- ja fuolahusdepartemeanttain bargodokumeanttaid birra guovlulaš dearvvašvuođaásahusain 2012 ovddas.¶
Sámediggeráđđi čujuhii dasa ahte jus sámi divššohasaide galgá sáhttit addit fálaldaga mas lea buorre kvalitehta, de lea dehálaš ahte lávdaduvvon spesialistadearvvašvuođabálvalus mas lea máhttu sámi gielas ja kultuvrras čohkkejuvvo ja viiddiduvvo viidáseappot.¶
Dás oaivvilduvvo erenoamážit fálaldagaide mat eaktudit buori gulahallama divššohasa ja dikšu gaskkas, nu go veajuideapmi, geriatriija, demeansa, gárrenmirkosorjjasvuođa olbmuide fálaldat, ja oahppan ja nákcen bistevaš buozanvuođain.¶
Dát leat maid dehálaččat spesialistadearvvašvuođa bagadeami fuolaheapmái suohkaniidda ja sámi álbmogii.¶
Dán duogážiin bivddii Sámediggeráđđi ahte regionála dearvvašvuođaásahusat galget áimmahuššat dan ahte sámi divššohasat ožžot veajuiduhttin- ja gealbudanfálaldaga iežaset gillii, ja mas vuolggasadji lea iežaset kultuvra.¶
Čoahkkingirjji čállit: Ellen Aina Eira/Ellen Mienna  21 siidu 379 siiddus Boađusin lea čuovvovaš bargu biddjon bajimus láidesteapmin guovlulaš dearvvašvuođaásahusaide 2012 ovddas: Sámi divššohasaid rivttiid ja dárbbuid heivehuvvon bálvalusaide ferte jearrat ja čalmmustahttit plánenáigodagas, guorahallanáigodagas ja go mearrádusat dahkkojit.¶
Veajuiduhttin- ja gealbudanfálaldaga ovdánahttimii mas lea vuolggasadji sámi giela ja kultuvrras galgá biddjot erenoamáš beroštupmi.¶
Sámediggeráđđi lea balus ahte fálaldat mii lea huksejuvvon Sámi našunála gealboguovddážii ii bisuhuvvo ja ovddiduvvo jus dát eai oaččo erenoamáš fokusa go nuppástuhttin psykalaš dearvvašvuođabálvalusain joatkkašuvvo.¶
Sámediggeráđi mielas lea buorre go guovllupsykiátralaš rolla nannejuvvo.¶
Seammás diehtit mii ahte máhttu sámi gielas ja kultuvrras guovllupsykiátralaš bálvalusfálaldagas lea váilevaš.¶
Sámi našunála gealboguovddáš mii bargá psykalaš dearvvašvuođain (SANKS) lea váldán dán hástalusa duođalaččat, ja dán vuođul doaimmahan našunála prošeavtta 2 jagi, mas klinihkalaš doaimmaheapmi lea fokusis, ja maiddái diehtojuohkin ja oahpahus leat guovddážis.¶
Prošeavtta boađus lea ahte jearru ja čujuheapmi leat lassánan SANKS:ii julev- ja lullisámi guovllus sihke poliklinihkalaš- ja jándordikšui.¶
SANKS:as lea maid našunála doaibma mii guoská ovttadássásaš bálvalusfálaldaga ovdánahttimii psykalaš dearvvašvuođadivššus sámi divššohasaide miehtá riikka.¶
Sámediggeráđi mielas dát bargu ferte joatkkašuvvat ja nannejuvvot.¶
Dán duogážiin bivdit mii ahte Davvi Dearvvašvuohta RDD morašta ahte bálvalusfálaldat Sámi našunála gealboguovddážis mii bargá psykalaš dearvvašvuođain joatkkašuvvo ja nannejuvvo vai olaha sámi divššohasaide buot sámi guovlluin.¶
Boađusin lea čuovvovaš bargu biddjon Davvi Dearvvašvuohta RDD:ii 2012 mihttomearrin: Davvi Dearvvašvuohta lea láhčán dili doaimmaheapmái ja ovdánahttimii Sámi našunála gealboguovddážis mii bargá psykalaš dearvvašvuođain.¶
Fálaldat lea olahanmuttus buot sámi divššohasaide buot sámi guovlluin .¶
Sámediggeráđđi čujuha viidáseappot deháleamos sierrafáktor dasa ahte ásahit ja bisuhit nana fágabirrasa, de fertejit spesialisttat gávdnot (psykiatárat ja psykologaspesialisttat).¶
Jus rekruterema ja dássitvuođa vejolašvuohta hedjona dáin fágajoavkkuin, de lea eará buriin doaibmabijuin unnán ávki.¶
Guovddážin doaktáriid ja psykologaid rekruteremii ja dássemii lea ahte ásahus lea dohkkehuvvon oahppobáikin spesialistaohppui.¶
Sámediggi vuordá maid ahte SANKS viidáset doaibma oahppoinstitušuvdna rollas, go das lea guovddáš rolla oahpahussii boahtteáiggis fágaolbmuin geain lea sámegiela- ja kulturgelbbolašvuohta.¶
Dán sivas bivdit mii ahte Davvi Dearvvašvuohta RDD:ii addo bargun seailluhit ja ovdánahttit SANKS doaimma sámi oahpahusguovddážin psykalaš dearvvašvuođasuorggis mánáide ja nuoraide.¶
Čuovvovaš bargu lea biddjon Davvi Dearvvašvuohta RDD:ii 2012 mihttomearrin: SANKS doaibmá oahpahusbáikin ovdánahttojuvvo viidáseappot spesialistaohppui psykiatriija suorggis.¶
Sámediggeráđđi lea duhtavaš bargguiguin mat leat addon guovlulaš dearvvašvuođaásahusaide, ja oaivvilda ahte dát lea dehálaš dásseárvosaš dearvvašvuođabálvalusa ovdánahttimii sámi divššohasaide.¶
Jurddaseminára sámi dearvvašvuođasiidda birra ¶
Sámediggeráđđi lei bovdejuvvon ja lea oassálastán jurddaseminárii sámi dearvvašvuođasiidda ásaheami birra.¶
Seminára lei Finnmárkku Dearvvašvuođa direktevra vuolggahan.¶
Seminára fáddá lei Sámi dearvvašvuođasiidda rolla rumašlaš ja psykiatriija dearvvašvuođa organiserema boahtteáiggis Finnmárkkus, oktiisajusteapmi spesialistadoavtterguovddážis ja SANKS, psykiatriija ja gárrenmirkosuorggi boahtteáiggi organiseren.¶
Dulkonprošeakta ¶
Sámediggeráđi konsulteremiid bokte bargodokumeanttain regionála dearvvašvuođaásahusaide 2010 ovddas oaččui Davvi Dearvvašvuohta bargun čađahit dulkonprošeavtta buoridandihti dulkabálvalusa sámi álbmogii.¶
Sámediggeráđđi áigu searvat dán prošeavtta mandáhta hábmemii.¶
Finnmárkku Dearvvašvuohta oaččui ovddasvástádusa čađahit prošeavtta.¶
Prošeakta biddjui johtui 2011:s.¶
Čoahkkingirjji čállit: Ellen Aina Eira/Ellen Mienna  22 siidu 379 siiddus Prošeavtta stivrenjoavkkus leat klinihkkahoavddat rumašlaš ja psykalaš dearvvašvuođas Hámmárfeastta ja Girkonjárgga buohcciviesuin, dutkanjođiheaddji Hámmárfeastta buohcciviesus, Dutkan- ja ovdánahttinossodaga jođiheaddji SANKS:s, geavaheaddjiovddasteaddji, Sámi allaskuvlla ovddasteaddji, ja Sámediggi.¶
Prošeavtta jođiha našunála guovddáš ovttasdoaimmaheamis ja tele- dálkkodeapmi  Romssas.¶
Prošeavtta váldomihttomearri lea ásahit buori dulkonbálvalusa birra jándora divššohasaide geain lea sámegiella eatnigiellan olles Davvi Dearvvašvuohta RDD guovllus.¶
Prošeavtta stáhtus ¶
Rievdadusárvalus láhkaásahussii mánáid ovddasteaddji birra áššiin maid mánáidsuodjalusa ja sosiála áššiid fylkkalávdegoddi galgá meannudit ¶
Mánáid-, dásseárvo- ja searvadahttindepartemeanta pláne revideret láhkaásahusa mánáid ovddasteaddji birra áššiin maid mánáidsuodjalusa ja sosiála áššiid fylkkalávdegoddi galgá meannudit.¶
Sámediggeráđđi lea konsulteren departemeanttain fuolahandihte ahte sámi mánáid vuoigatvuođat fuolahuvvojit láhkaásahusas.¶
Sámediggeráđđi lea konsulteren mánáid-, dásseárvo- ja searvadahttindepartemeanttain johtuibidjama birra láhkaásahusas bearráigeahču birra mánáin geat leat mánáidsuodjalusa fuolahusa vuolde.¶
Sámediggeráđđi lea konsulteren sámi mánáid vuoigatvuođaid vuhtiiváldima birra gillii ja kultuvrii go leat mánáidsuodjalusa fuolahusa vuolde.¶
Konsultašuvnnat sisdoalu birra leat loahpahuvvon, ja lea dušše láhkaásahusa johtuibidjan mii váilu.¶
Sámediggeráđđi lea konsulteren láhkaásahusa johtuibidjama hoahpuheami birra.¶
Mánáidviesuin deaivvadeapmi ¶
Sámediggeráđđi searvvai skábmamánu 23. b. 2011 čoahkkimii Politiijadirektoráhtain, sámegielat politiijaiguin ja Mánáidviesuin Romssas.¶
Čoahkkima fáddán lei sámi mánáid áimmahuššan geat leat gillán seksuálalaš veagalváldima ja/ dahje vearredaguid.¶
Odne lea dilli dat ahte Mánáidviesus ii leat oktage fásta bargi geas lea gelbbolašvuohta sámi gielas ja kultuvrras.¶
Duopmárgažademiin davvisámegielat mánáin lea sis dál okta politiijabálvalusnisu geas lea dohkálaš viidásetoahppu duopmárgažadit mánáid.¶
Su bargu ii leat Mánáidviesus, muhto vižžojuvvo sisa go lea dárbu duopmárgažadeapmái davvisámegillii.¶
Sámediggeráđi cealkámuš čoahkkimis lei ahte Romssa Mánáidviessu ferte oažžut našunála ovddasvástádusa sámi mánáid áimmahuššamis, ja ahte mánáidviessu Romssas lasiha gelbbolašvuođa sámi gielas ja kultuvrras maiddái eará ámmátsurggiin ¶
Čoahkkingirjji čállit: Ellen Aina Eira/Ellen Mienna  23 siidu 379 siiddus mat gávdnojit guovddážis (psykologa, doavttir jna.) Dasa lassin ferte áŋgiruššat dasa ahte oažžut eanet sámegielat politiijaid geain lea gelbbolašvuohta čađahit duopmárgažadeami.¶
Čoahkkimis oassálastit šiehtadedje ahte politiijadirektoráhtta hábme árvalusa doaibmaplánii, movt nannet politiijaid gelbbolašvuođa sámi gielas ja kultuvrras, ja movt váldit vára sámi mánáin go deaivvadit Mánáidviesuin.¶
Sámediggeráđđi beassá buktit iežas cealkámuša ovdal go árvalus sáddejuvvo Justiisadepartementii.¶
Dál vuordá Sámediggi dán árvalusa.¶
Stivrraid nammadeapmi regionála ja báikkálaš dearvvašvuođaásahusaide ¶
Sámediggi lea bovdejuvvon evttohit ođđa áirasiid regionála ja báikkálaš dearvvašvuođaásahusaid stivrraide stivraáigodahkii 2012 – 2014.¶
Regionála dearvvašvuođaásahusaide lea Sámediggeráđđi evttohan čuovvovaččat: ¶
Davvi Dearvvašvuohta: ¶
Gaska Dearvvašvuohta: ¶
Lulli/ Nuorta Dearvvašvuohta: ¶
Oarji Dearvvašvuohta: ¶
Ii oktage Sámediggeráđi evttohusain duoin eará regionála dearvvašvuođaásahusain čuovvoluvvon.¶
Sámediggeráđđi lea maid sádden evttohusaid stivralahtuide vuollásaš dearvvašvuođaásahusaide: ¶
Davvi Dearvvašvuohta: ¶
Gaska Dearvvašvuohta: ¶
Báikkálaš dearvvašvuođaásahusaide eai leat ođđa stivrrat vel nammaduvvon 2012- 2014 áigodahkii.¶
Stuoradiggedieđáhus čálgobálvalusaid oahpu birra ¶
Sámediggeráđđi lea oassálastán Stuoradiggedieđáhusa referánsajoavkkus čálgobálvalusaid oahpu birra áigodagas juovlamánu 2010 gitta čakčamánnui 2011.¶
Dieđáhusbarggus lea jurdda ođastit ja heivehit čálgooahpuid ođđa dárbbuide boahtteáiggis.¶
Referánsajoavkku bargu lea loahpahuvvon, ja dieđáhus plánejuvvo geigejuvvot Stuoradiggái guovvamánu 2012:s.¶
Sámediggeráđđi lea konsulteren máhttodepartemeanttain ovdal go dieđáhus geigejuvvo, ja joatká gulahallat dieđáhusa čuovvoleamis.¶
Sámediggeráđđi lea duhtavaš go sámi perspektiiva lea namuhuvvon dieđáhusas, muhto lea konsultašuvnnain cuigen ahte dasa ferte biddjot eanet sadji.¶
Min mielas lea lunddolaš ahte oahppu ja rekruteren čálgobálvalusaide boahtteáiggis biddjo eanet fokus máhttui sápmelaččaid birra álgoálbmogin, riektevuđđui ja sámi gillii ja kultuvrii.¶
Dát ferte dasto leat vuođđun buot čálgooahpuide bachelordásis boahtteáiggis.¶
Álgoálbmogiid birra ja sámi giela ja kultuvrra birra máhttu, leat eaktun dasa ahte sámi geavaheaddjit čálgobálvalusain galget oažžut dan fálaldaga maidda sis lea gáibádus.¶
Dan sivas ferte bidjat gáibádusa ahte buot vuođđooahput alit dásis addet studeanttaide oahpahusa sápmelaččaid birra álgoálbmogin, riektevuođu birra, ja sámi gielaid ja kulturipmárdusa birra.¶
Konsultašuvnnaid čoahkkáigeassu lea ahte dieđáhusa goalmmát oassái lasihuvvo čuovvovaš cealkka: “Sápmelaččat álgoálbmogin leat vuoigatvuođat regulerejuvvon norgga lágas ja riikkaidgaskasaš konvenšuvnnain.¶
Láhčin dihtii dili vai sámi geavaheaddjit ožžot dan fálaldaga masa sis lea gáibádus, de ferte kandidáhtain leat máhttu sámi giela ja kultuvrra birra ja sámi servodatdiliid birra.¶
Dát guoská vuođđooahpuide sihke joatkkaoahpuin ja alit oahpuin.” ¶
Sámediggeráđđi searvá čuovvolanbargguide maŋŋil go Stuoradiggi lea meannudan dieđáhusa.¶
Váikkuhangaskaomiid aktiivvalaš geavaheami bokte veahkkin ovddidit ja heivehit dakkár dearvvašvuođa- ja sosiálabálvalusa mii lea vuođđuduvvon sámi giella- ja kulturáddejupmái buot dásiin ¶
6 Areálat ja biras ¶
Sámedikki biras- ja areálapolitihka váldomihttomearrin lea sihkkarastit guhkes áiggi, ceavzilis perspektiivva buot resursa- ja areálahálddašeamis.¶
Ceavzilis ovdáneami oktavuođas lea sáhka sihke geavahusas ja suodjalusas.¶
Guovlluid ja resurssaid geavaheapmi galgá vuođđuduvvot geavahussii ja sámi vuoigatvuođaide.¶
Váldomihttomearri   Areálaid ja resurssaid ceavzilis ávkkástallan, suodjaleapmi ja hálddašeapmi sámi guovlluin.¶
Oassemihttomearit   Suodjaleamis galgá leat ávki sámi ealáhusaide ja sámi kulturárbái   Resursa- ja energiijaváldin galgá nannet sámi kultuvrra ja servodateallima   Sámiid vuoigatvuođat gozihuvvojit areálaid suodjaleamis ja geavaheamis sámi guovlluin   Bargat dan ala ahte sámi ealáhusat ja sámi kultuvra eai leat nu rašit dálkkádatrievdamiidda   Bargat boraspiriid hálddašeami ceavzilvuođain, mii sihkkarastá ceavzilis boazodoalu ja ceavzilis eanadoalu ¶
Čoahkkingirjji čállit: Ellen Aina Eira/Ellen Mienna  25 siidu 379 siiddus Strategiijat    Sihkkarastit sámi areála- ja birasgáhttema gulahallama ja ovttasbarggu bokte guovddáš, guovlulaš ja báikkálaš eiseválddiiguin, ja guoskevaš oasálaččaiguin ¶
Sámi vuoigatvuođalávdegotti čuovvoleapmi ¶
Hálddahuslaš čoahkkimis 10-11.05.11 gaskal departemeanttaid ja Sámedikki Sámi vuoigatvuođalávdegotti čuovvolanproseassa birra lei ovttamielalašvuohta das ahte mihttomearrin lea álggahit konsultašuvnnaid gaskal departemeanttaid ja Sámedikki ášši duohtavuođaid birra 2011 čavčča.¶
Čakčamánus 2011 oaččui Sámediggi dieđu Ođasmahttin-, hálddahus- ja girkodepartemeanttas ahte sii leat maŋŋonan bargguineaset áššiin 2011 geasi dáhpáhusaid geažil, muhto ahte sin áigumuš lea sáddet Sámediggái konsultašuvdnavuođu ođđajagis 2012, maŋimusat guovvamánus.¶
03.02.12 beaiváduvvon reivves oaččui Sámediggi dan dieđu ahte dakkár vuođđu lea áramusat gárvvis vuosttaš jahkebealis 2012.¶
Sin ágga lea ahte bargu lea gáibideaddji, muhto maiddái váttes bargodilit 2011 geasi dáhpáhusaid geažil.¶
Sámediggeráđđi ádde ahte terrordáhpáhus suoidnemánus 2011 lea maŋidan departemeantta ja ráđđehusa barggu.¶
Maŋŋoneapmi dan sivas go ášši lea gáibideaddji gal fuolastahttá.¶
Dál leat vássán njeallje jagi dan rájes go Sámi vuoigatvuođalávdegoddi geigii evttohusas ja golbma jagi dan rájes go gulaskuddanáigemearri nogai.¶
Ráđđi oaivvilda ahte mihttomearrin ferte leat čuovvolit kártenláhkaevttohusa ja konsultašuvdnaláhkaevttohusa Stuorradikki meannudeapmái ovdal 2013 válgga.¶
Go ášši dál ovdána nu njozet, de oaivvilda ráđđi ahte ferte árvvoštallat galgá go álggahit buohtalas proseassa ráđđehusain nu ahte sáhttá čađahit áiggeboddasaš doaibmabijuid mat suodjalit sámi eana- ja resursavuoigatvuođaid Finnmárkku olggobealde nu mo ILO lea rávven Norgga dahkat guovvamánu 2010 raporttastis.¶
Arctic Frontiers ¶
Konferánsa Arctic Frontiers lágiduvvui čihččet geardde Romssas ođđajagimánu álggus.¶
Arctic Frontiers 2012 fáddá lei Energiijat guhkkin davvin.¶
Dán jagi konferánsa čalmmustahtii vejolašvuođaid ávkkástallat energiijain davvin, hástalusaid árktalaš guovlluid energiijaávkkástallamiin, servodatovdáneami ja gelbbolašvuođadárbbu.¶
Sámedikki várrepresideanta Laila Susanne Vars rabai Arctic Frontiers 2012.¶
Sáhkavuorustis son deattuhii olbmuid geat ásse dáppe davvin, dárbbu guoddevaš kultur- ja servodatovdáneapmái, ja dan ahte vuoruhit dutkat servodatlaš ja olmmošlaš váikkuhusaid eanet doaimmaid geažil davvin.¶
Luondduresurssaid iskkadeapmi ja váldin galgá dávistit Sámedikki mearriduvvon politihkkii ¶
Huksenáššit Riehpovuonas, Fálesnuori suohkanis ¶
Riehppovuonas, Fálesnuori suohkanis leat plánejuvvon máŋga huksendoaimma viehka gáržžes geográfalaš guvlui.¶
Dat leat Nussira ruvkeplánat, Fred Olsen Renewables ja Finnmark Kraft bieggamillofápmorusttet ja Statnetta 420 kW linnjá.¶
Dát leat juohke okta sierra ja oktiibuot mearkkašahtti stuorra sisabahkken ja guoská orohagaide 20 Fálá 21, Gearretnjárga ja 22 Fiettar.¶
Sámediggi bovdii dien golbma orohaga, huksejeddjiid, Oarje-Finnmárkku boazodoallohálddahusa ja Fálesnuori suohkana čoahkkimii Guovdageidnui 20.01.12.¶
Čoahkkin lei mielde oažžumin ovdan maid plánat sáhttet mearkkašit juohke okta sierra ja oktiibuot, ja makkár vejolašvuohta lea ásahit huvddalaš gulahallama dainna áigumušain ahte soahpat čovdosiid gaskal huksejeddjiid ja boazodoalu vuoigatvuođaeaiggádiid.¶
Bealit dovddahedje ahte dakkár oktasaščoahkkin lei hui ávkkálaš vuođđun viidáset gulahallamii.¶
Bealit ledje ovttamielalaččat das ahte dát áššit čájehit ahte sámi vuoigatvuođaeaiggádat fertejit johtilit oažžut gelbbolašvuođa ja návccaid vai sáhttet gulahallat/šiehtadallat huksejeddjiiguin čovdosiid dáfus.¶
Čoahkkin ii galgan čielggadit mo dan galgá dahkat oanehis áigái.¶
Sámediggi lea dattetge miehtan čohkket beliid eará oktavuođas jus dovddahuvvo dárbu dasa.¶
Čoahkkingirjji čállit: Ellen Aina Eira/Ellen Mienna  26 siidu 379 siiddus 20.01.12 dollojuvvui sierra čoahkkin gaskal orohaga 22 Fiettar, Nussir ASA ja Sámedikki Fiettara vejolaš oassálastima birra šiehtadallamiidda ruvkedoaibmakonsešuvdnaohcama oktavuođas.¶
Fiettar áigu árvvoštallat oassálastima šiehtadallamiidda ja dieđihit guđe oainnu sii leat háhkan.¶
Ráđđehusa bargu minerálaealáhusa strategiijaiguin ¶
Ráđđehus lea dieđihan ahte sii áigot ráhkadit strategiija minerálaealáhussii mii galgá guorahallat minerálaealáhusa ja minerálapolitihka rámmaeavttuid nationála perspektiivvas.¶
Dát boahtá maiddái ovdan davveguovlodieđáhusas (St. dieđ. nr. 7 (2011-2012) Davveguovllut  – Višuvdna ja váikkuhangaskaoamit.¶
Minerálastrategiija lea ráđđehusdokumeanta ii ge dan galgga stuorradiggi meannudit.¶
Lea jurddašuvvon ahte dat galgá gieđahallat viehka guovdilaston diliid birra konkrehta doaibmabijuiguin mat galget álkidit vejolašvuođa čađahit ruvkedoaimmaid.¶
Ealáhus- ja gávpedepartemeantta stáhtačálli Rikke Lund bovdehusa vuođul oassálasttii sámediggeráđđi čoahkkimii minerálastrategiijaid birra 04.01.12.¶
Sámedikki bealis dovddahuvvui ahte go ođđa minerálaláhka ii vuhtiiváldde álgoálbmogiid olmmošvuoigatvuođaid, de ii sáhttán Sámediggi mieđihit láhkii, mii maiddái dagahii ahte Sámediggi dan geažil ii leat sáhttán mieđihit mearrádusaide ge lága vuođul, ii ge strategiijaide ja doaibmabijuide mat galget nannet minerálaealáhusa.¶
Dattetge deattuhuvvui ahte Sámediggi doallá rabasin dan vejolašvuođa ahte konsulteret minerálastrategiija doaibmabijuid birra jus strategiijas dovddahuvvo čielgasit ahte minerálaláhka galgá rievdaduvvot nu ahte sámi kultuvrra vuhtiiváldin fuolahuvvo olles árbevirolaš sámi guvlui daid minerálaid oktavuođas maidda stáhta čuoččuha oamastanvuoigatvuođa.¶
Mihttomearrin ferte leat ahte dat galgá ovddiduvvot 2013 giđa.¶
Dát lea Sámi vuoigatvuođalávdegotti II čuovvoleapmi nu mo ráđđehus dieđihii Ot. proposišuvnnas nr. 43 (2008-2009) Minerálaláhka.¶
Ealáhus- ja gávpedepartemeanta celkkii ahte sii áigot dan árvvoštallat ja dasto evttohit Sámediggái čađahit vejolaš konsultašuvnnaid minerálaealáhusstrategiija doaibmabijuid birra.¶
Ovddidit positiivvalaš dálkkádatdoaibmabijuid ja heivehanstrategiijaid vai sámi servodat ii livčče nu rašši dálkkádatrievdamiidda ¶
ON dálkkádatkonvenšuvdna ¶
Sámediggeráđđi oassálasttii dálkkádatšiehtadallamiid alladásseoassái Norgga sáttagottis osolaščoahkkimis, COP, ON dálkkádatkonvenšuvnnas áigodagas juovlamánu 5-9 b. 2011 Durbanis Lulli-Afrihkás.¶
Biras- ja ovddidanministtar Erik Solheim jođihii sáttagotti.¶
Dálkkádatkonvenšuvnna bajimus mihttomearri lea uhcidit máilmmiviidosaš liegganeami dakko bokte ahte uhcidit dálkkádatgássaid luoitima.¶
Dálkkádatpáhkka Durbanis mearkkaša čovdosa dakkár plánii ahte mearridit boahttevaš juridihkalaš dálkkádatšiehtadusa buot riikkaide.¶
Dat galgá leat šiehtaduvvon maŋimusat 2015 ja boahtit fápmui 2020:s.¶
Kyotoprotokolla guhkiduvvo viđain jagiin ja ruoná foanda vuođđuduvvo ruhtadit dálkkádatdoaibmabijuid ovdáneaddjiriikkaid várás.¶
Eará osiin leat earret eará njuolggadusat dasa mo gozihit ja dárkkistit luoitimiid, arvevuvddiid suodjaleapmi, teknologiijagaskkusteapmi ovdáneaddjiriikkaide ja dálkkádatheiveheapmi.¶
Dálkkádatrievdamat čuhcet garrasat álgoálbmogiidda dannego álgoálbmogat dávjá ellet lahka luonddu ja dan láhkai doppe gos dálkkádatrievdamat ovddimusat oidnojit.¶
Dát guoská erenoamážit sápmelaččaide, ja eará álgoálbmogiidda Árktisis gos dálkkádagat rievdet johtilepmosit.¶
Bjerkenesguovddáš dálkkádatdutkama várás lea aiddo báliid meroštallan ahte Árktis vásiha 4-6 ceahki liegganeami ovdal jagi 2050 jus CO2 luoitimat eai uhciduvvo.¶
Danne leat šlunddagan go álgoálbmotperspektiiva dahkkojuvvui mávssoheapmin COP 17 mearrádusain.¶
Ledje dušše eahpečielga ja uhccán geatnegahtti čujuhusat álgoálbmogiidda dain mearrádusain mat čatnasit dálkkádatheivehemiide ja ruoná dálkkádatfondii.¶
COP 16 mearrádusat vuovdeálgaga REDD+ oktavuođas leat dattetge ain fámus.¶
Dás lea sáhka sihkkarastinmekanismmain ¶
Čoahkkingirjji čállit: Ellen Aina Eira/Ellen Mienna  27 siidu 379 siiddus álgoálbmotvuoigatvuođaid, árbedieđu ja dievaslaš álgoálbmotoassálastima ektui.¶
Čuovvolit Sámedikki geatnegasvuođaid almmolaš plánemis ja váikkuhaniskančielggademiin plána- ja huksenlága mielde   Eavttuid biddji nationála ja davviriikkalaš boraspirepolitihkkii ja –hálddašeapmái, das mielde maiddái boraspirenáli dohkálaš reguleren   Suodjalanproseassaid čuovvoleapmi sámi guovlluin ¶
18. 01.12 ledje Sámedikkis konsultašuvnnat Nordlándda fylkkamánniin Sáltoduoddara – Čáhppesjiehki álbmotmeahci viiddidan- ja revišuvdnaproseassa birra, ja konsultašuvdna sámi oassálastima birra bargolávdegoddái ráhkadit hálddašanplána Holmvassdalen luonddumeahci várás Grane suohkanis.¶
Sámediggi oaivvilda ahte suodjalanláhkaásahus Sáltoduoddara – Čáhppesjiehki  guovllu várás berre ođasmahttojuvvot.¶
Viidáseappot šattai ovttamielalašvuohta das ahte bargolávdegottis galgá leat buorre sámi ovddastus.¶
Konsultašuvnnat galget válmmastuvvot go Nordlándda fylkkamánni lea geargan ovdabargguinis lagas boahtteáiggis.¶
Sámediggi attii 13.01.12 gulaskuddancealkámuša Femundsmarka álbmotmeahci oktavuođas oktan lagas suodjemehciiguin.¶
Hálddašanplánaevttohusas evttohuvvo earret eará juohkit álbmotmeahci guokte avádahkan, A ja B.¶
Dat guokte avádaga ožžot iešguđet mihttomeriid ja strategiijaid suodjaleami ja geavaheami várás.¶
Go sámi vuoigatvuođat ja beroštusat guoskkahuvvojit njuolgga, de mii oaivvildit ahte áššái gullá konsultašuvdnageatnegasvuohta, ja Sámediggi áigu konsulteret Lulli-Trøndelága ja Hedmárkku fylkkamánniiguin.¶
31.01.12 attii Sámediggi gulaskuddancealkámuša Junkerdalsura luonddumeahci oktavuođas.¶
Sámediggái lea hui deaŧalaš ahte guoskkahuvvon orohagaide eai šatta gáržžideamit beaivválaš boazodoallodoibmii.¶
Sámediggi čujuha dasa ahte suodjalanláhkaásahusain ja mearrádusain ferte boahtit ovdan ahte Sámediggi dat lea sámi kulturmuittuid ja kulturbirrasiid hálddašaneiseváldi.¶
Sámediggi áigu konsulteret Luondduhálddašandirektoráhtain ovdalgo hálddašanplána dohkkehuvvo.¶
Bargat dan ala ahte mohtorjohtalus meahcis lea ceavzilis vuogi mielde mii váldá vuhtii sámi geavahusa luonddu- ja kulturbirrasa ektui ja sámi meahcástanávkkástallama ja suohkaniid iešmearridanrievtti mohtorjohtalusa ektui   Bargat dan ala vai árbedieđut ožžot stuorát saji areálahálddašeamis   Váikkuhit areálavuođu nannema sámi ealáhusaide ja sámi resursaávkkástallamii ¶
Sámediggeráđis lea leamaš čoahkkin Namdal Bruk AS/ Ola Mæle opmodagaid beaivválaš jođiheddjiin Knut Berger Nååmesjevuemies 25.01.12.¶
Sivvan čoahkkimii lei ahte Ola Mæle háliida hukset bartagili Skorovatnii, ja ráhkadit láhttofierpmádaga turismma várás.¶
Lea maid ohccojuvvon minerálaid geahččalanohcanlohpi dáin guovlluin.¶
Sámediggeráđđi háliidii diehtit makkár gulahallan Namdal Bruk:s lea leamaš guovllu boazodoaluin.¶
Fitnodat muitalii ahte sii lei jeavddalaš gulahallan boazodoaluin ja ahte sii ledje sis ožžon dieđuid dan birra mat guovllut leat deaŧalaččat boazodollui.¶
Sámediggeráđđi oaččui maid diehtit ahte Davvi-Trøndelága fylkkamánnis lea leamaš oktavuohta singuin ja háliidii geavahit dán ášši ovdamearkan gulahallamii gaskal ealáhusdoaimmaheddjiid ja boazodoalu.¶
Sámediggeráđđi deattuhii ahte gulahallan ovdal dákkár prošeavttaid lea deaŧalaš, ja ahte juksat ovttamielalašvuođa boazodoaluin sin eavttuid vuođul.¶
Sámediggeráđis leat leamaš čoahkkimat Voengel Njaarke ja Åarjel Njaarke orohagaiguin 7.02.12 bieggafápmohuksema birra Kalvvatnanii Davvi-Trøndelágas ja Nordlánddas.¶
Čoahkkimis ságaškušše dan birra mo boazodoallu vásii proseassaid bieggafámu ásaheami oktavuođas boazoguohtunguovlluin.¶
Sámediggeráđđi čilgii mo Sámediggi bargá dákkár áššiiguin ja maid Sámediggi sáhttá dahkat.¶
Sohppojuvvui ahte Sámedikkis galgá leat lagas gulahallan orohagaiguin gulaskuddancealkámušaid čállimis ja viidáset proseassas.¶
Čoahkkingirjji čállit: Ellen Aina Eira/Ellen Mienna  28 siidu 379 siiddus ¶
Konsultašuvnnat bieggafápmorusttega birra Raudfjellet alde Romssa suohkanis ¶
Sámedikkis leat leamaš konsultašuvnnat Norgga čázádat- ja energiijadirektoráhtain (NČE) Norsk Miljøkraft Raudfjell AS konsešuvdnaohcama oktavuođas ásahit bieggafápmorusttegat Raudfjellet ala Fálásullos Romssa suohkanis.¶
Konsultašuvnnat leat čalmmustahttán dan ahte guoská go boazodollui bieggafápmorusttega huksen Raudfjellet ala.¶
Konsultašuvnnat loahpahuvvojedje guovvamánus 2012.¶
Sámediggeráđđi mieđai plánaide daid plánaguovllu uhcidemiiguin maid NČE evttohii konsultašuvnnain 28.11.11.¶
Uhcideamit vástidit sullui beallái plánaguovllus.¶
Sámediggeráđđi čájeha dákko bokte ahte ádde dan dárbbu mii ođđa fápmolágideapmái ja birasseasti energiija ovddideapmái, ja lea duhtavaš ahte dat sáhttá dáhpáhuvvat ovttasbargguin boazodoalu dárbbuid hárrái, ii ge dainna lágiin ahte badjelgeahččat boazodoalu dárbbuid.¶
Bargat dan ala ahte sámi báikkálaš searvan ja mieldeváikkuheapmi buot areála- ja resursahálddašemiin sihkkarastojuvvo   Bargat dan ala ahte hálddahuslaš doaibmabijut heivehuvvojit nu ahte boazodolliide sihkkarastojuvvo dat mobilitehta maid sii dárbbašit dálkkádatrievdamiid geažil   Čuovvolit Sámi vuoigatvuođalávdegotti II barggu, earret eará proseassa báikkálaš ja regionála vuođđudeami bokte ¶
Kulturmuitosuodjalus ¶
Váldomihttomearri   Gáhttet ja oainnusmahttit sámi kulturmuittuid ja –birrasiid daid mihtilmasvuođain ja variašuvnnain, sihke oassin min kulturárbbis ja identitehtas ja oassin sámi biras- ja resursahálddašeamis ¶
Oassemihttomearit   Sámi kulturmuittut geavahuvvojit duođaštussan sámi leahkimii, ja veahkkin sámi kultuvrra ja identitehta nannemii    Sámi kulturmuittut ja kulturbirrasat gozihuvvojit areálaid ja resurssaid hálddašeami ja geavaheami oktavuođas    Sámi kulturárbbi hálddašeamis deattuhuvvo ceavzilis ja guhkes áiggi perspektiiva    Sámi kulturmuittuid Sámedikki hálddašanváldi lea njuolga mearriduvvon kulturmuitolágas ¶
Strategiijat   Háhkat buriid rámmaeavttuid sámi kulturmuitosuodjaleapmái gulahallama ja ovttasbarggu bokte guovddáš, guovlulaš ja báikkálaš eiseválddiid ja eará relevánta aktevrraid gaskka   Gulahallama bokte guovddáš eiseválddiiguin bargat dan ala ahte Sámediggi oažžu hálddašanválddi sámi kulturmuittuide njuolga kulturmuitolága bokte   Sámi kulturmuittuid hálddašeapmi iežas historjjá ja árvvuid vuođul ¶
E 8 Lávvavuovddi čađa ¶
Sámedikkis leat dál leamaš máŋga stuorra geaidnoášši Romssas meannudeapmái.¶
Okta dain lea E8 Lávvavuovddi čađa Romssa ja Báhccavuona suohkaniin.¶
Geaidnogaskkas dáhpáhuvvet ollu lihkohisvuođat.¶
Politihkalaččat lea geahččaluvvon oažžut geaidnojuohkki nu johtilit go vejolaš.¶
Ášši lea vuoruhuvvon departemeantadásis.¶
Ruđat leat juolluduvvon vai sáhttá barggu álggahit 2012.s juo.¶
Sámediggi čađahii báikediđoštallamii mannan geasi plánabarggu oktavuođas.¶
Plánaguovllus ja dan lahkosis registrerejuvvojedje 12 báikki oktan 20 sámi kulturmuittuiguin.¶
Dadjat juo buot kulturmuittut čatnasit boazodollui.¶
Eatnašat leat automáhtalaččat ráfáidahttojuvvon (boarráset go 100 jagi).¶
Dás lea eanaš sáhka goahtesajiin ja áidesajiin, muhto lea maid árbevieruide gullevaš báiki (Sárágeađgi) ja visttit ¶
Čoahkkingirjji čállit: Ellen Aina Eira/Ellen Mienna  29 siidu 379 siiddus mat duođaštit boazodoalu geavaheami maŋŋá soađi.¶
Geavaheami sáhttá áigádit 1700- jahkái čálalaš gálduin, muhto roggamiid vuođul das lahkosis sáhttit meroštallat mealgat guhkit geavahanáiggi.¶
Geaidnohuksen rihkku máŋga automáhtalaččat ráfáidahttojuvvon sámi kulturmuittu.¶
Sámediggi lea válljen ahte ii áiggo vuosttaldit plánaevttohusa, muhto baicce meannudit ášši sierralohpeáššin kulturmuitolága vuođul.¶
Riikkaantikvára dahká loahpalaš mearrádusa das ahte sáhttá go addit sierralobi kulturmuitolága mearrádusain vai ii.¶
Dat dahkkojuvvo Sámedikki rávvaga vuođul.¶
Jus Riikkaantikvára mieđiha plánaevttohussii, de dat mearkkaša ahte suohkanstivra oažžu lobi dohkkehit plána.¶
Sámediggi deattuhii rávvagis ahte das lea deaŧalaš servodatlaš beroštusat (sihkkarvuođadeasta).¶
Leat maiddái ovdal čađahuvvon sisabahkkemat go dálá E8 manná áidesajiid ravdda čađa.¶
Dán áššis lea Riikkaantikvára čuvvon Sámedikki rávvaga ja addán 02.02.12 lobi duohtadit guokte automáhtalaččat ráfáidahttojuvvon gietti/boazoáidesaji.¶
Mii guoská plána eará kulturmuittuid fuolaheapmái, de lea leamaš guhkit plánaproseassa lagas ovttasbargguin geaidnodoaimmahagain.¶
Dat mielddisbuvttii reviderejuvvon plána ođđajagimánu loahpas, mas geaidnodoaimmahat lea vuhtiiváldán buot Sámedikki mearkkašumiid.¶
Sámediggi attii 06.02.12 cealkámuša plánii.¶
Guoskevaš kulturmuittuid iská Romssa musea 2012 geasi.¶
Buot iskangoluid máksá doaibmabiddji.¶
Galget čađahuvvot botanihkalaš registreremat (šaddošlájaid registreren) ja pollenguorahallan.¶
Áigumuš lea kártet guohtunšattuid ja mearridit goas guovlu vuosttaš gearddi geavahuvvui boazodollui.¶
Eai leat galle dakkár iskkadeami čađahuvvon Sámis.¶
Maiddái goahtesajit galget iskkaduvvot.¶
Sierralohpeohcan kulturmuitolága § 8 njealját lađđasa vuođul Reihvági luossaveajetrusttega muddenplána almmolaš geahčadeami oktavuođas, Davvenjárgga suohkan, Finnmárku ¶
Ášši guoská Reihvági luossaveajetrusttega muddenplána almmolaš geahčadeapmái, Davvenjárgga suohkanis.¶
Muddenplána mihttomearri lea láhčit dilálašvuođaid ásahit luossaveajetrusttega gáddái.¶
Áigumuššan lea ásahit luossaveajetrusttega dakkár čázádaga oktavuhtii mii lea juo muddejuvvon ja huksejuvvon nu ahte ii dárbbaš čađahit ođđa duohtademiid.¶
Reihvági fápmorusttet lea aiddo davábealde plánejuvvon doaibmabiju.¶
Lea plánejuvvon dakkár rusttet mii sáhttá buvttadit gitta 5 miljon veajeha go buhtista proseassačázi ođđasis geavaheami teknologiijain ja nu uhcidit čáhcegeavaheami.¶
Veajetrusttet vurdojuvvo addit sullii 10 ođđa bargosaji Davvenjárgga suohkanii.¶
Muhto areálahálddašeamit rihkkot njuolgga automáhtalaččat ráfáidahttojuvvon sámi kulturmuittuid ja danne dat rihkkot kulturmuitolága § 3.¶
Guoskevaš báikki registrerejuvvon kulturmuitobáikkis leat golbma stohpoduvtta ja njeallje goahtesaji.¶
Daid dieđuid vuođul maid Sámediggi lea nagodan háhkat, de mii árvvoštallat buot registrerejuvvon kulturmuittuid sápmin ja boarráset go 100 jagi.¶
Nappo dat lea ge maiddái automáhtalaččat ráfáidahttojuvvon kulturmuitolága mearrádusaid vuođul.¶
Dannego guoskevaš huksenareála lea nu uhcci ja plánejuvvon huksen nu viiddis, de ii lean gulahallamis doaibmabiddjiin vejolaš gávdnat čovdosa buriin molssaektosaš ealáhushuksehusaid sajuštemiin plánaguovllus.¶
Riikkaantikvára mearrida loahpalaččat sáhttá go addojuvvot sierralohpi kulturmuitolága mearrádusain vai ii.¶
Dat dahkkojuvvo Sámedikki rávvagiid vuođul.¶
Sámediggi lea rávvagis evttohan ahte sierralohpeohcan sáhttá mieđihuvvot, muhto dainna eavttuin ahte biddjojuvvo eaktun ahte kulturmuittut galget iskkaduvvot arkeologalaččat ovdalgo doaibmabidju čađahuvvo.¶
Min árvvoštallamis mii leat deattuhan ahte dás galget kulturmuittut iskkaduvvot dárkilit ja bohtosiin lea mearkkašupmi maŋit áiggi registreremiidda ja dasa mo galgá áddet sámi kulturbirrasiid/kultureanadagaid rittus.¶
Dákkár iskkadeamit addet maiddái buoret máhtu lagas birrasa sámi kultuvrra ja kulturmuittuid birra ja beroštumi das.¶
Doaivumis leat kulturmuittuid arkeologalaš iskkademiid kulturhistorjjálaš dieđut hui ávkkálaččat.¶
Doaibmabiddji máksá dákkár iskkademiid goluid.¶
Riikkaantikvára mearrádus vurdojuvvo guovvamánus.¶
Čoahkkingirjji čállit: Ellen Aina Eira/Ellen Mienna  30 siidu 379 siiddus ¶
Viidáset bargu Nuortalaš siiddain Njávdámis ¶
Nuortalaš siidda párkenšilju rusttetplána lea dál gárvvis ja dasa sáhttá dál viežžat fálaldagaid.¶
Plána lea konsuleantafitnodat Rambøll lea ráhkadan plána šiehtadusa vuođul.¶
Duođaštit ja gaskkustit máhtu sámi kulturmuittuid ja kulturbirrasa birra ¶
Sámi kulturmuittuid registreren plánejuvvon 420 kV-fápmolinnjá oktavuođas gaskal Báhccavuona ja Hámmárfeastta ¶
Statnett konsešuvdnaohcama oktavuođas hukset ođđa 420 kV el-rávdnjelinjá Báhccavuona ja Hámmárfeastta gaskka, álggahuvvui 2010:s prošeakta Sámedikkis man ulbmilin lei čilget ja man muttos vejolaš huksen guoskkaha automáhtalaččat ráfáidahttojuvvon sámi kulturmuittuid.¶
Plánejuvvon linjá manná guovlluid čađa gos leat unnán dahje eai oppanassiige kulturmuittut registrerejuvvon ovdal.¶
Danne lea Sámediggi čađahan geahčademiid ja registreremiid linjás 2010:s ja 2011:s.¶
900 kulturmuittu leat gávdnon jurddašuvvon linnjáspáittu oktavuođas.¶
Máŋga dáin kulturmuittuin sáhttet jávkaduvvot dahje billistuvvot jos linnjá huksejuvvo, jus eai čađahuvvo doaibmabijut mat suodjalit kulturmuittuid nu bures go vejolaš.¶
Sullii 1/3 oassi kulturmuittuin leat meroštallojuvvon automáhtalaččat ráfáidahttojuvvon lága mielde.¶
Loahppa kulturmuittuin lea juogo čilgekeahtes suodjalanstáhtus dahje dat leat ođđaset áiggis.¶
Kulturmuitošlájain sáhttá namuhit dollasajiid – main eatnašat leat goahtesajit, muvrrat, čilat, geađgeboazoáiddit, heallogeađggit ja bieggasuojit, mielkečiegát mat leat goivojuvvon eatnama sisa, geađgeuvnnat, bivdorokkit, hávddit, goahtesajit, bihkkaboaldinhávddit (ordaráji vuolábealde), sieiddit ja bálvvosbáikkit.¶
Ollu sajiin leat registrerejuvvon geađgeráhkkanusat maid doaibma lea eahpevissis.¶
Ollu dain registrerejuvvon kulturmuittuin, erenoamážit duoddaris, leat mearkkat boazosámi áigodatássansajiin dahje doaimmain mat čatnasit boazodollui iešguđege áiggiin.¶
Okta dain  eanemus imašlaš gávdnosiin lea bálvvosbáiki stuorra luddejuvvon geađggis, man vuollái ovtta ráigái lei biddjojuvvon guovžža oaiveskálžu.¶
Dát gávnnus ii leat nu lahka linjá, ja ii áitojuvvo huksema geažil.¶
Sámediggi lea čájehan oktiibuot 47 sajis gos huksen sáhttá vaháguhttit dahje bilidit kulturmuittuid.¶
Danne mii leat dál proseassas Statnettain mas mii geahččalit gávdnat čovdosiid dasa mo vejolaš huksen galgá guoskat uhcimus vejolaš kulturmuittuide.¶
Dat eaktuda earret eará ahte huksejeaddji ferte viidáseappot gaskkustit dieđuid kulturmuittuid birra, ja bidjat čielga láidestusaid ja njuolggadusaid dasa mo dat galget fuolahuvvot buohkaid várás geat čađahit geavatlaš bargguid meahcis.¶
Muhtun diliin lea várra váttis beassat eret das ahte boahtá sierralohpeohcan kulturmuitolága mearrádusain beassat jávkadit guoskevaš kulturmuittuid ovdalgo huksen álggahuvvo.¶
Riikkaantikvára dahká loahpalaš mearrádusa das ahte galgá go addojuvvot sierralohpi kulturmuitolága mearrádusain vai ii.¶
Dat dahkkojuvvo Sámedikki rávvaga vuođul áššis.¶
Go sierralohpi addojuvvo, de lea dábálaš bidjat gáibádusa ahte guoskevaš kulturmuittut galget iskkaduvvot arkeologalaččat.¶
Dakkár iskkademiid goluid galgá doaibmabiddji máksit.¶
Go guoská gažaldagaide konsešuvdnaohcamiid oktavuođas muđui, de dat váldojuvvojit ovdan njuolgga Norgga čázádat- ja energiijadirektoráhtain (NČE) stáhta eiseválddiid ja Sámedikki gaskasaš konsultašuvdnaprosedyraid vuođul.¶
Sámi kulturmuittuid goziheapmi olggobealde konsešuvdnašiehtadusa geográfalaš doaibmaguovllu   Ávnnaskeahtes kulturárbbi goziheapmi, maiddái njálmmálaš árbevieruid ja sámi ávnnaskeahtes kultuvrra registreren ¶
Čoahkkingirjji čállit: Ellen Aina Eira/Ellen Mienna  31 siidu 379 siiddus   Sohkabealperspektiivva searvvaheapmi sámi kulturmuittuid ja kulturbirrasa duođaštan- ja registrerenbarggus   Árjjalaš váikkuhangaskaoapmegeavaheami bokte nannet máhtu sámi árbedieđuid ja historjjá birra, ja sámi kulturmuittuid bisuheami ja suodjaleami vuođul ¶
Kulturmuitosuodjalus – ohcanvuđot doarjagat ¶
Áigodagas leat 10 prošeavtta ovddit jagiin ja okta prošeakta 2011 juolludeamis loahpahuvvon.¶
Sámediggi lea viidáseappot ođasmahttán ohcanskovi ja buohtalastán ohcanbagadusa sin várás geat háliidit ohcat ruđaid ortnegis ja bagadusa sin várás geat leat ožžon ruđaid ja áigot raporteret geavaheami.¶
Vuos lea dušše dárogielveršuvdna neahtas, muhto davvisámegielveršuvdna vurdojuvvo leat gárvvis hui fargga.¶
Ortnega ohcanáigemearri lea njukčamánu 1. b.¶
Ealáhusat ¶
Váldomihttomearri   Nana ja máŋggabealat ealáhuseallin mii fuolaha sámi kultuvrra, luonddu ja birrasa, ja lea vuođđun eallinfámolaš báikegottiide gos olbmot háliidit orrut.¶
Áŋgiruššansuorgi: Rámmaeavttut vuođđoealáhusain ¶
Mihttomearri   Fuolahit ja ovddidit mariidnaealáhusaid, boazodoalu ja eanadoalu deaŧalaš kulturguoddin ja barggaheaddjin sámi guovlluin.¶
Oassemihttomearit   Dohkálaš juridihkalaš ja ekonomalaš rámmaeavttut   Buoret gánnáheapmi vuođđoealáhusain   Buorre rekrutteren   Buoret sohkabealdássedeaddu   Boraspirepolitihkka mii fuolaha sámi ealáhusaid ¶
Strategiijat   Sihkkarastit areálaid ja resurssaid   Váikkuhanfápmu politihkkii mariidnaealáhusain, boazodoalus, eanadoalus ja meahcceealáhusain ¶
Sámediggeráđđi searvvai čoahkkimii skábmamánu 10. b. 2011 ja ođđajagimánu 24. b. 2012, ja konsultašuvnnaide juovlamánu 12. b. 2011 Guolástusdirektoráhta Mearranjiččehasráđiin, dan ektui ahte oažžut fas almmolaš gulaskuddamii bivdoearreevttohusa ja riddonjurjuid hálddašeami.¶
Sámedikki duogážin lei dat go Mearranjiččehasráđđi heaittihuvvui 31.12.2011, de ii leat leamaš Sámedikkis dahje eará guoskevaš oasebeliin/organisašuvnnain vejolašvuohta čuovvut mielde ja váikkuhit dan go Guolástusdirektoráhta mearrida bivdoeriid ja riddonjurjuid hálddašeami.¶
Guolástusdirektoráhta lea čuovvolan Sámedikki evttohusa ahte fas addit rabas gulaskuddanvejolašvuođa bivdoearreevttohusaide ja riddonjurjuid hálddašeapmái 2012:s ja dasto bidjat buhtadanortnega riddonjurjuid goddimii.¶
Čoahkkimis skábmamánu 4. b. 2011 Sámediggeráđi, Guolástusdirektevrra ja Mearradutkaninstituhta gaskka ovddidii Sámediggi evttohusa báikkálaš máhtu heiveheamis mearranjiččehasaid dutkamii ja hálddašeapmái.¶
 Mearradutkaninstituhtta čuovvolii Sámedikki rávvaga dainna lágiin ahte geatnegahtii iežas gohččut Sámedikki Resursahálddašanreferánsajoavkku čoahkkimii.¶
Sámediggeráđđi searvvai čoahkkimii Romssas 05.12.11 ođđa eanadoallo- ja biebmodieđáhusa birra man namma lea ”Velkommen til bords”.¶
Sámediggeráđđi doalai sáhkavuoru dan birra makkár oaidnu Sámedikkis lea dieđáhussii.¶
Mii dajaimet ahte leat duhtavaččat go dieđáhusas lea eanadoaluin áŋgiruššan árktalaš guovlluin.¶
Ráđđi čujuhii ahte dieđáhusas lea unnán guovddážis sámi eanadoallu.¶
Čoahkkingirjji čállit: Ellen Aina Eira/Ellen Mienna  32 siidu 379 siiddus Dasto deattuhii Sámediggeráđđi ahte stáhta lea geatnegahttojuvvon sihkkarastit sámi kultuvrra ávnnaslaš vuđđosa – dát guoská maiddái sámi eanadollui.¶
Seamma čoahkkimis dovddahii ráđđi ahte lea duhtameahttun dainna go ii oktage dain áššiin maid Sámediggi válddii ovdan konsultašuvnnain boazodoalu birra leat váldojuvvon mielde dieđáhussii.¶
Sámediggeráđis lea leamaš čoahkkin Finnmárkku boanddaidservviin 15.11.11 ja Romssa boanddaidservviin 05.12.11.¶
Dáid čoahkkimiid ulbmilin lea leamaš buoridit oktavuođa eanadoalu ealáhusorganisašuvnnaiguin.¶
Áššiid searvvis maid birra ságastuvvui ledje jagi 2012 eanadoallošiehtadallamat ja stuorra boraspirevahágat sávzadoalus.¶
Oktavuohta Eanadoallo- ja biebmodepartemeanttain ¶
Sámediggi lea cealkámušas boazodoallošiehtadussii áššis 44/11 čujuhan máŋgga áššái main Eanadoallo- ja biebmodepartemeanta ii leat konsulteren Sámedikkiin.¶
Dán birra sagastuvvui Eanadoallo- ja biebmoministariin čoahkkimis 10.01.12.¶
Leimmet ovttamielalaččat das ahte lea dárbu oažžut buoret áiggi ja vuđoleappot beassat geahččat konsultašuvdnageavahusa sierra čoahkkimis, nu ahte dat doaimmašii ulbmila mielde.¶
Dát lea čuovvoluvvon hálddahuslaš dási čoahkkimiin Eanadoallo- ja biebmodepartemeantta ja Sámedikki gaskka 09.02.12, ja čoahkkimiin eanadoallo- ja biebmoministara ja Sámediggeráđi gaskka 21.02.12.¶
Sámediggeráđđi sávvá ahte dát ságastallamat leat váikkuhan dan ahte konsultašuvdnašiehtadus geavahuvvošii buoret vuogi mielde áššiin main sáhttá leat mearkkašupmi sámi kultuvrii eanadoallodepartemeantta fágalaš ovddasvástádussuorggi siskkobealde.¶
Gulaskuddamat Stuorradikkis ¶
Sámediggeráđđi lea searvan Stuorradikki ealáhuslávdegotti gulaskuddamii eanadoallo- ja biebmodieđáhusa birra 06.01.12 ja Stuorradikki olgoriika- ja suodjaluslávdegottiin 09.02.12.¶
Gulaskuddamis eanadoallo- ja biebmodieđáhusa ektui deattuhii ráđđi ahte dieđáhusas lea offensiivvalaš ja buorre eanadoallopolitihkka ja ahte erenoamáš buorre lea árjjalaš áŋgiruššan árktalaš eanadoaluin.¶
Ráđđi váillahii dattetge sámi eanadoalu čielgaseappot sihkkarastima sihke iešheanalis vuođu alde ja váillahii geatnegahttojuvvon strategiijaid ja doaibmabijuid árktalaš eanadoalu várás.¶
Go guoská dieđáhusa oassái boazodoalu birra deattuhii ráđđi ahte dieđáhusas ii leat govda ja offensiivvalaš politihkka boazodoalu várás ja ahte dat bidjá boasttu ja ovttabealat ekologalaš guoddinnávccalaš perspektiivva vuođđun nana ceavzilis boazodoalu ovddideapmái.¶
Dasto váldojuvvui ovdan ahte Eanadoallo- ja biebmodepartemeanta ii geavat konsultašuvdnabargovugiid Sámedikki ektui, ii doaibmabijuid oktavuođas ge eanadoallo- ja biebmodieđáhusas.¶
Dasto deattuhii ráđđi ahte boazodoallu ja sámi servodat eai leat dohkkehan mearrádusa boazodoallohálddašeami rievdadeami birra, ahte heaittihit guovllustivrraid ja sirddihit guovllukantuvrraid fylkkamánni vuollásažžan.¶
Ráđđi lea čuovvolan gulaskuddama sierra čoahkkimiin Stuorradikki ealáhuslávdegotti jođiheddjiin ja eanadoallodieđáhusa áššejođiheddjiin  08.02.11.¶
Norgga Boazosápmelaččaid riikasearvi lea maiddái searvan dán čoahkkimii.¶
Gulaskuddamis davviguovlodieđáhusa birra deattuhii ráđđi ahte dat lea oppalaččat buorre dieđáhus.¶
Sámediggeráđđi deattuhii earret eará ahte dan geažil go lassána ođđa areálagáibideaddji industriija ásaheapmi nugo energiija, olju/gássa, minerálat, mearrageavahus, ja ođđa infrastruktuvra fievrrideami várás dagahit dan ahte dađistaga lea deaŧaleappo ahte leat buorit instrumeanttat ja njuolggadusat gulahallama ja čilgema dihte guoskevaš álgoálbmogiin sajis.¶
Davviguovlodieđáhusas válddahuvvojit guokte buori doaibmabiju dán várás maid áinnas sáhttá geahččat fárrolaga ja fakkastit Árktalaš ráđđái.¶
Dasto čujuhuvvui ahte jos oktavuohta ja ovttasdoaibman njuolggadusain álgoálbmoga ja ođđa industriija gaskka galggaš leat dat beaktu, de fertejit vuoigatvuođaoamasteaddjit sámiid ja eará álgoálbmogiid gaskkas maiddái sáhttit gelbbolašvuođa ja kapasitehta dáfus doaibmat ovttaárvosaš aktevran ođđa ealáhusaiguin.¶
Dán oktavuođas čujuhuvvui Vuođđudussii Protect mii lea ásahuvvomin ja maid stáhta eiseválddit fertejit leat mielde ruhtadeamen.¶
Sámediggeráđđi dovddahii ahte doarju vuoruhemiid mat leat dieđáhusas dan ektui ahte nannet máhtu álgoálbmogiid rievdan eallinvuođu birra dálkkádatrievdamiid geažil, ja máhttoprográmma rájá rastá sámi árbedieđuin.¶
Dasto dovddahii ¶
Čoahkkingirjji čállit: Ellen Aina Eira/Ellen Mienna  33 siidu 379 siiddus Sámediggeráđđi ahte sámi dutkama nannen ja sámi máhttoásahusaid nannen ferte leat vuoruhuvvon mihttomearri man oktavuođas árvvoštallat vel eanet doaibmabijuid nugo sámi dutkanprográmma nannema Norgga Dutkanráđis, máhtu buvttadeami dan birra man garrasit lassánan doaibma čuohcá areálavuđđosii, ja ovddidit ovttasbarggu sámi máhttoásahusaid gaskka nationála dásis ja riikkaidgaskasaččat, ja dasto ovttasbargu sámi máhttoásahusaid ja eará máhttobirrasiid gaskka.¶
Luosaid, mearrarávdduid ja mearradápmoha hálddašeapmi ¶
Sámediggeráđđi bargá guolástusreguleremiiguin jogain ja mearas 2012:s.¶
Sámediggeráđđi vuordá ahte šiehtadallamat Suomain Deanujoga rádjaguovlosoahpamušas álggahuvvojit 2012:s.¶
Sámediggeráđđi čuovvola maiddái barggu Njávdánjoga báikkálaš hálddašemiin.¶
Guolástusreguleremat jogain ja mearas jahkái 2012 ¶
Davvi-Romssa ja Finnmárkku guolástusregulerenbargolávdegoddi buvttii evttohusa guolástusreguleremiidda jogain ja mearas jahkái 2012, ja evttohii guhkes áiggi strategiija reguleremiid várás.¶
 Lávdegotti regulerenevttohusas jahkái 2012 evttohuvvo ahte gáidánuohti bivdoáigi, erenoamážit Davvi-Romssas viiddiduvvošii.¶
Mii guoská johkabivdui, de bijai bargolávdegoddi vuođđun fylkkamánni evttohusa ahte bisuhit bivddu dáláš dásis eanaš jogain.¶
Bargolávdegotti raporta lea vuođđun konsultašuvdnii Luondduhálddašan direktoráhtain reguleremiid birra jagi 2012 rájes.¶
Sámediggi ja Luondduhálddašan direktoráhta leat konsulteren gulaskuddanevttohusa hárrái ja gulaskuddanáigemearri lei ođđajagimánu 20. b. Gulaskuddancealkámušat galget geahčaduvvot ja ovttasbargoráđđi doallá jahkásaš čoahkkima ovdal go Sámediggi ja Luondduhálddašan direktoráhta fas deaivvadit ođđa konsultašuvnnas.¶
Sámediggeráđđi vuordá leat geargan dán jagi konsultašuvdnaproseassain direktoráhtain njukčamánu 1. b., nu ahte guolástusreguleremat gárvánivčče buori áiggis ovdal go dán jagi bivdoáigodat álgá.¶
Šiehtadallamat Suomain Deanujoga birra ¶
Sámediggi galgá leat mielde Norgga šiehtadallanlávdegottis.¶
Sámediggeráđđi vuordá ahte oažžu Norgga šiehtadallandelegašuvnna nammadanreivve ja mandáhta fargga.¶
Boazodoallošiehtadus ¶
Sámediggeráđis lea leamaš čoahkkin Eanadoallo- ja biebmoministariin Lars Peder Brekkein 10.01.12 Oslos Sámedikki cealkámuša birra jagi 2012 boazodoallošiehtadallamiidda.¶
Doppe ovddidii ráđđi cealkámuša ovttasbarggu ja konsultašuvnnaid birra departemeanttain boazodoallopolitihka ja dan hálddašeami birra.¶
Suorggit maid birra sagastuvvui ledje váikkuhangaskaoapmeortnet šiehtadusas, boazodoalu areáladilli, boraspiret, divadat boazodoalus, dearvvašvuohta, dásseárvu, vuovdalandilli ja boazoheiveheapmi.¶
Čoahkkima konklušuvdnan lei ahte Sámediggeráđđi ja eanadoallominsttar galget doallat čoahkkimiid ja gávdnat čovdosiid boahtteáigái.¶
Čoahkkimis šihttojuvvui ahte Lars Peder Brekk boahtá Kárášjohkii Sámedikki dievasčoahkkima oktavuođas guovvamánus.¶
Sámediggeráđi nammadeamit boazodoalu guovllustivrraide ¶
21.12.11 nammadii Sámediggeráđđi lahtuid boazodoalu guovllustivrraide áigodahkii 2012 – 2015.¶
Sámediggái ii lean dieđihuvvon ahte Boazodoallolága gohčus mii attii Sámediggái vejolašvuođa nammadit jođiheaddji ja nubbinjođiheaddji guovllustivrraide, ii šat guston.¶
Dán birra oaččui Sámediggi diehtit maŋŋá nammademiid.¶
Sámediggi áigu dattetge bovdet guoskevaš fylkkadikkiid ovttasráđiid nammadit dáid.¶
Nuorta-Fimmárkku guovllustivra: Magne Ballovarra (jođiheaddji) ja Marit Kirsten Gaup (nubbinjođiheaddji), ja Mariann W. Magga ja Johan Mathis Utsi várrelahttun.¶
Oarje-Finnmárkku guovllustivra: Berit Kristina Hætta (jođiheaddji) ja Johan Martin Eira (nubbinjođiheaddji), ja Karen Inga Nilsdatter Eira ja Nils Johan Gaup várrelahttun.¶
Čoahkkingirjji čállit: Ellen Aina Eira/Ellen Mienna  34 siidu 379 siiddus ¶
Romssa guovllustivra: Arild P. Inga (jođiheaddji) ja Randi A. Skum (nubbinjođiheaddji), ja Magne Huuva  ja Anne B. Påve Kristiansen várrelahttun.¶
Norlándda guovllustivra: Per Thomas Kuhmunen (jođiheaddji) ja Betty Kappfjell (nubbinjođiheaddji), med Per Johan Westerfjell ja Gun Margret Utsi várrelahttun.¶
Davvi-Trøndelága guovllustivra: Ingegärd Jåma ja Albert Jåma, ja Hanne-Lena Wilks ja Lars Mathias Toven várrelahttun.¶
Inger Marit Eira Åhren lea jođiheaddji ja Albert Jåma fas nubbinjođiheaddji.¶
Mátta-Trøndelága/Hedmárkku guovllustivra: Lars Ivar Danielsen, Idar Bransfjell (jođiheaddji) ja Eva Nordfjell (nubbinjođiheaddji), ja Aina Kant, Unni Fjellheim ja Simon Danielsen várrelahttun.¶
Láhčit dilálašvuođaid álgoávdnasiid viidáseappot ráhkadeapmái    Váikkuhit lasseealáhusaid ovddideami   Váikkuhit dasa ahte ásahuvvojit buorit ortnegat buolvamolsumiidda vuođđoealáhusain   Váikkuhit dasa ahte nissonolbmuid oassi vuođđoealáhusain lassána   Sihkkarastit ahte meahcásteaddjit sáhttet háhkat meahcceresurssaid ¶
Áŋgiruššansuorgi: Geasuheaddji báikegottit ¶
Mihttomearri   Geasuheaddji ja eallinnávccalaš sámi báikegottit ¶
Oassemihttomearit    Máŋggabealat ealáhuseallin geasuheaddji bargosajiiguin nuoraid várás, main gáibiduvvo buorre gelbbolašvuohta    Eanet fárren sámi guovlluide mii váikkuha eallinnávccalaš báikegottiide   Eanet bargosajit nuoraide main lea buorre gelbbolašvuohta ¶
Strategiijat   Lagat ovttasbargu gielddaiguin   Árjjalaččat váikkuhit ahte ásahuvvojit dakkár bargosajit nuoraid várás, main gáibiduvvo buorre gelbbolašvuohta   Ovddidit kulturdeaivvadansajiid   Nissonolbmot ealáhushutkin   Viiddidit dan ortnega ahte oahppaloanat vuoliduvvojit geasuhan dihtii nuoraid dakkár bargosajiide main gáibiduvvo buorre gelbbolašvuohta ¶
Gielda- ja guovlodepartemeanta lea bivdán geahčadit váikkuhangaskaomiid mat leat doaibmabidjoguovllus.¶
Sámediggi searvá prošeavtta referánsajovkui.¶
Referánsajovkui searvama bokte bargá Sámediggi maiddái dan ala ahte sámi servodatbealit deattuhuvvojit dán geahčadeami oktavuođas.¶
Vurdojuvvo ahte bargu ovddiduvvo jagi 2012 vuosttaš jahkenjealjehasas.¶
NORUT Álttás čađaha dán barggu ja das lea ovddasvástádus almmuheaddjin.¶
Áŋgiruššansuorgi: Kulturealáhusat ¶
Mihttomearri   Eanet bargosajit sámi kultur- ja kulturvuđot ealáhusain ¶
Čoahkkingirjji čállit: Ellen Aina Eira/Ellen Mienna  35 siidu 379 siiddus ¶
Oassemihttomearit    Gánnáhahtti kulturealáhusfitnodagat   Iešráhkaduvvon gálvvuide ja eará dáidda- ja kulturbuktagiidda buoret johtu   Rekrutteren duodjeealáhussii   Vásáhusturisma mii deattuha sieivavuođa ja jáhkehahttivuođa ¶
Strategiijat   Buoridit gánnáhahttivuođa kultur- ja kulturvuđot ealáhusain ¶
Sámediggeráđis lea leamaš čoahkkin duodjeealáhusain 17.01.12 duodjedálu ásaheami birra Kárášjohkii mii galgá doaibmat Gaska-Finnmárkku várás.¶
Hástalussan lea oažžut doarvái buori ruhtadeami ásaheapmái.¶
Buoridit fitnolašvuođa ja gávppálašvuođa sámi kulturealáhusain ¶
Ráđđi lea ruhtadan duodjeprošeavtta julevsámi guovllus.¶
Prošeavtta ulbmilin lei buoridit beroštumi duodjái julevsámi guovllus.¶
Prošeakta lea ráddjejuvvon bistit ovtta jagi.¶
Vuoruhit fidnooahppiortnega ja ovddidanbarggu duodjeealáhusas ¶
Sámediggi juolluda juohke jagi 1,5 miljon ru duoji fidnooahppiortnegii.¶
2011:s lei kantuvrras šiehtadus 15 fidnoohppiin maid searvvis ledje 14 nieidda.¶
Logis sis ledje eret Finnmárkkus.¶
Guokte fidnooahppi gerge šiehtadusáiggis ja guovttis leat cealkán eret oahppošiehtadusa.¶
Hástalussan 2011:s lea leamaš dat go leat leamaš eambbogat geain ii leat doarvái teoriija go ohcet oahppin.¶
Sámediggeráđis leat leamaš guokte čoahkkima Duodjeinstituhtain ásahusdieđáhusa birra ja ásahusa viidáseappot ovddideami birra.¶
Ráđđi dovddahii ahte Duodjeinstituhtas vuolggasajis lea ovddasvástádus bagadanbálvalusas, muhto ahte sáhttá leat dárbu eará doaibmabijuide nugo sierra áŋgiruššamiidda ja proseassaide oažžun dihte johtui duodjedoaimmaid.¶
Ráđđi dajai maiddái ahte lea lunddoleamos čohkket nu ollu go vejolaš doaibmabijuid duoji ealáhusšiehtadusa vuollái, mas mielde maiddái Duodjeinstituhtta.¶
Duodjeinstituhtta čilgii proseassa birra mii guoská Duojáriid ealáhussearvvi Duodjeinstituhta stivrii searvvaheamis.¶
Áŋgiruššansuorgi: Ođđahutkan, dutkan ja árvoháhkan ¶
Mihttomearri   Eanet ođđahutkamat sámi servodat- ja ealáhuseallima vuođul ¶
Oassemihttomearit    Eanedit hutkama, ovdáneami ja ođasmahttima dutkan- ja ovddidandoaimmaid bokte   Eanet buvttašlájat   Eanet dutkandoaimmat ealáhuseallimis sámi guovlluin ¶
Strategiijat   Movttiidahttit oassálastiid ovttasbargat   Buoridit gelbbolašvuođa márkan- ja buvttaovddideamis   Buoridit gánnáhahttivuođa ja fitnolašvuođa   Doarjut árjjalaš ovddidanbirrasiid sámi guovlluin   Ovttasbargat dutkanbirrasiiguin main lea gelbbolašvuohta sámi ealáhusain ¶
Čoahkkingirjji čállit: Ellen Aina Eira/Ellen Mienna  36 siidu 379 siiddus Sámediggi searvvai Regionála Innovašuvnna váikkuhangaskaomiid Finnmárkku innovašuvdnaseminárii ođđajagimánu 16. – 17. b. 2012.¶
Regionála Innovašuvnna váikkuhangaskaoapmin lea golmmajagáš prográmma maid Dutkanráđđi, Finnmárkku fylkkagielda ja Innovašuvdna Norga ruhtadit.¶
Sámediggi háliidii dán bokte oainnusmahttit iežas nationála váikkuhangaskaomiid ja strategiijaid váikkuhangaskaomiid aktevrraide Finnmárkkus.¶
Ovttasbargat Innovašuvdna Norggain eanedan dihtii hutkama sámi guovlluin ¶
Áŋgiruššansuorgi: Gealbudeapmi ja ođđaálggaheamit ¶
Mihttomearri   Eanedit álggahemiid sámi guovlluin ¶
Oassemihttomearit   Buoret gelbbolašvuohta ealáhusain   Eanet ođđaálggaheamit   Eanet ealáhushutkan ¶
Strategiijat   Fállat álggahanoahpu ja čuovvoleami   Ávžžuhit joatkkaskuvllain vuoruhit ealáhushutkama skuvllas   Fállat gealbudandoaibmabijuid   Gealbudandoaibmabijut heivehuvvon sámi lotnolasealáhusaide ¶
Regionánaovddideapmi ¶
Sámediggi bargá diliid láhčimiin nu ahte sámi álbmogis alccesis, ja iežas eavttuid vuođul galgá leat vejolašvuohta ovddidit iežas servodaga, giela ja kultuvrra buoremus vuogi mielde.¶
Dán ovddasvástádusa ii galgga Sámediggi okto guoddit, iige sáhte dahje áiggu ge okto guoddit dan ovddasvástádusa.¶
Ulbmil Váldomihttomearri   Árjjalaš ja ulbmillaš ovttasbarggu bokte regionála ja báikkálaš eiseválddiiguin nannet ja ovddidit sámi kultuvrra, giela ja servodateallima.¶
Oassemihttomearri   Háhkat buriid rámmaeavttuid sámi gillii, kultuvrii ja servodateallimii gulahallama ja ovttasbarggu bokte regionála ja báikkálaš eiseválddiiguin ja eará relevánta aktevrraiguin.¶
Strategiijat   Ovttasbargošiehtadusaid buorideapmi fylkkagielddaiguin ¶
Sámedikkis ja Finnmárkku fylkkagielddas lei čoahkkin 31.1.2012 ovttasbargošiehtadusa birra mii lea Sámedikki ja Finnmárkku fylkkagieldda gaskka.¶
Šiehtadusa ulbmilin lea nannet ja oainnusmahttit sámi kultuvrra, giela ja servodateallima Finnmárkku fylkkas.¶
Bealit leat čállán vuollái jagi 2011 raportta, ja leat maiddái soahpan beliid gaskka sierra surggiid maid čuovvolit 2012:s.¶
Sámediggi lea earret eará leamaš mielde nu gohčoduvvon “Bievlavuodjenprošeavtta” stivrenjoavkkus.¶
Sámediggeráđđi lea bivdán konsultašuvnnaid departemeanttaiguin doaibmabijuid birra mat prošeavttas evttohuvvojit ja daid čuovvoleami birra.¶
Čoahkkingirjji čállit: Ellen Aina Eira/Ellen Mienna  37 siidu 379 siiddus ¶
2012:s áigu Sámediggi árvvoštallat galggašii go searvat árjjalaččat prosessii regionála bieggafápmoplána ráhkadeapmái Finnmárkku várás.¶
Finnmárkkuopmodat, Sámediggi ja Finnmárkku fylkkagielda áigot árvvoštallat lávgadeappo ovttasbarggu áššiin mat gusket mineráladoibmii Finnmárkkus.¶
Goappašat bealit háliideaba lávgadeappo ovttasbarggu kulturealáhusa ovddideami oktavuođas ja áiguba árjjalaččat bargat ja oččodit eanet sámi ealáhusdolliid geavahit Finnmárkku kulturealáhusfoandda.¶
Dasa lassin áigu Sámediggi bargat dan ala ahte ráhkaduvvošii sámi kulturealáhusaid ovddidanprográmma.¶
Finnmárkku fylkkagielda háliida áiggi mielde váikkuhit prográmma ovddideami.¶
Strategiijadokumeanta “Strategiplan for samisk kompetanse i Finnmark fylkeskommune 2011-2014” lea dokumeanta mii geatnegahttá fylkkagieldda ovddidit sámegiela fylkkagielddas.¶
2012:s áigot Sámediggi ja Finnmárkku fylkkagielda bargat gáibádusa ektui mii guoská oalgegiela oahpahussii skuvllain.¶
Finnmárkku fylkkagielda lea ovdal ohcan ahte oahppit oččošedje oahpahusa sámegielas dahje suomagielas amasgiellan oalgegiela sajis.¶
Dán ohcama biehttaledje nationála eiseválddit.¶
Viidáseappot barggus ferte ráhkadit oktasaš strategiijaid ja politihkalaš vuođu.¶
Sihke Sámediggi ja Finnmárkku fylkkagielda háliideaba árjjaleappot ja eanet ulbmillaš ovttasbarggu beliid gaskka.¶
Danne galgá šiehtadusteaksta rievdaduvvot/ođasmahttojuvvot geassái.¶
Trøndelágačoahkkin ¶
Sámediggeráđđi lei Trøndelágačoahkkimis 09. -10.01.12.¶
Dát čoahkkin lágiduvvo jahkásaččat ja lea Trøndelága deaŧaleamos deaivvadansadji.¶
Dohko čoahkkanit riikapolitihkkárat ja fylkkapolitihkkárat, guovddáš mearrideaddjit ealáhusain ja máhttobirrasat ja eará almmolaš doaimmat dán guovtti fylkkas.¶
Čoahkkima láve lágidit Trøndelágaráđđi mii lea politihkalaš ovttasbargoorgána Mátta-Trøndelága fylkkagieldda, Davvi-Trøndelága fylkkagieldda, Troanddima gieldda ja Steinkjer gieldda gaskka.¶
Dán jagáš čoahkkima fáddán lei bargofápmu ja geasuheapmi.¶
Deaŧaleamos ságastallamat ledje movt oahpahusásahusat sáhttet heivehit ovdáneapmái bargomárkanis ja addit gelbbolašvuođa áitojuvvon surggiide nugo oljoindustriijai, visttiide ja rusttegiidda ja guolleindustriijai.¶
Guovddážis dán ságastallamis ledje ovttasbargu politihkalaš suorggi, oahpposuorggi ja ealáhuseallima gaskka dan ektui ahte ovddidit stabiila ja buriid bargosajiid.¶
Guolástus- ja riddoministtar Lisbeth Berg-Hansen, Ealáhusministtar Trond Giske, Bargoministtar Hanne Bjurstrøm ja Norgga gávpeorganisašuvnna hálddahuslaš direktevra, John G. Bernander serve ja dolle sáhkavuoru čoahkkimis.¶
Ulbmillaš ja vuoruhuvvon ovttasbargošiehtadusat   Árjjaleappo rolla gielddaid ektui    Ollislaš politihkka gielddaid ektui   Árjjalaš váikkuhangaskaomiid geavaheami bokte nannet sámi giela, kultuvrra ja servodateallima ¶
10  Sámiid ovttasbargu ja riikkaidgaskasaš bargu ¶
Sámediggi hálddaša prinsihpalaš beliid ja beroštusaid mat ovddiduvvojit ja bealuštuvvojit riikkaidgaskasaš arenain.¶
Deaŧalaš lea ahte álgoálbmotdimenšuvdna nationála ja riikkaidgaskasaš forain gozihuvvo, ja ahte áššit main lea mearkkašupmi álgoálbmogiidda ovddiduvvojit sihke nationála dásis ja riikkaidgaskasaččat.¶
Rájáid rastá bargu dahkkojuvvo earret eará nationála ja riikkaidgaskasaš foraid ja arenaid ektui mat gusket ON:ii, Davveguovlopolitihkkii, Sámi parlamentáralaš ráđđái, Barentsovttasbargui, Davviriikkalaš ovttasbargui, Árktalaš ovttasbargui, Interreg:ii ja EO:ii.¶
Ulbmil Váldomihttomearri   Álgoálbmogat mearridit iežaset ahtanuššama ja sis lea vejolašvuohta gozihit iežaset beroštusaid riikkaidgaskasaččat.¶
Čoahkkingirjji čállit: Ellen Aina Eira/Ellen Mienna  38 siidu 379 siiddus ¶
Oassemihttomearri   Buot álbmotjoavkkuin ja goappašiin sohkabeliin davviguovlluin ovttaárvosaš ovttaseallin ja ovdánanvejolašvuođat.¶
   Viiddis ovttasbargu sámiid gaskka riikarájáid rastá    Sámediggi lea iešheanalis aktevra ovttasráđiid eará riikkaidgaskasaš bargguin   Riikkaidgaskasaš álgoálbmotriekteovdáneapmi lea buorránan ¶
Strategiijat   Davviriikkalaš ja riikkaidgaskasaš barggu bokte nannet sámi iešmearrideami.¶
  Váikkuhit davviguovloovddideapmái nu ahte sámiid ja eará álgoálbmogiid kultuvrra ja servodaga ovddideapmi nannejuvvošii.¶
  Nannet Ruošša beale sámiid dili.¶
  Riikkaidgaskasaš ovttasbarggu bokte háhkat buriid rámmaeavttuid eará álgoálbmogiidda.¶
ON máilmmekonferánsa álgoálbmogiid vuoigatvuođaid birra ¶
Sámediggi lágidii jurddabargočoahkkima ođđajagimánu 13. – 14. b. 2012 Københámmanis, masa álgoálbmogat buot 7 álgoálbmotguovlluin serve.¶
Áššelisttas lei movt máilmmi álgoálbmogat galget bargat ovddasguvlui ja ráhkkanit ON álgoálbmogiid vuoigatvuođaid máilmmikonferánsii mii dollojuvvo 2014:s.¶
Sámediggi lea duhtavaš go juddabargočoahkkima oasseváldit ledje hui mielas ráhkkaneaddji konferánssa lágideapmái Álttás 2013:s.¶
Čoahkkinoasseváldit mearridedje resolušuvdnateavstta mas bivde ahte ON váldočoahkkima presideanta nammadivččii álgoálbmogiid mieldeláhčči.¶
Álgoálbmogat nammadedje SPR stivrra ovddasteaddji John B. Henriksena álgoálbmogiid mieldeláhččin.¶
Čoahkkimis deattuhuvvui ahte máilmmikonferánssa legitimitehta ja lihkostuvvan sorjá das ahte máilmmi álgoálbmogiidda sihkkarastojuvvo ollislaš ja árjjalaš vejolašvuohta searvat 2014 máilmmikonferánsii, ja ráhkkananprosessii.¶
Ja ahte dát vuođđuduvvo riikkaidgaskasaš álgoálbmotriektestandárddaide, maiddái ON álgoálbmogiid riektejulggaštussii.¶
 Jurddabargočoahkkimis sohppojuvvui ahte ásahuvvo máilmmiviidosaš oktiiordnenjoavku mas leat ovddasteaddjit dan čieža álgoálbmotguovllus.¶
Dasa lassin nammaduvvojit ovddasteaddjit nuoraid ja nissonolbmuid várás.¶
Árktalaš guovllus nammaduvvui Hjalmar Dahl Inuit Circumpolar Council (ICC) nammasaš guovllus fásta ovddasteaddjin.¶
11  Ođđa áššiid almmuheapmi - čuovvoleapmi ¶
Mo Sámediggeráđđi lea čuovvolan daid ođđa áššiid, mat almmuhuvvojedje dievasčoahkkima áššis 042/11.¶
Evttohus 1: Ealgabivdu Finnmárkkus ¶
Evttohusas čuožžu ahte okta Finnmárkkuopmodaga njuolggadusain lea ahte olles bivdosearvi galgá ássat Finnmárkkus, ja evttohuvvo ahte Sámediggi ráđi bokte galgá gohččut Finnmárkkuopmodaga stivrra Sámedikki áirasiid váikkuhit dasa ahte dát njuolggadus rievdaduvvo, vai ealgabivdu Finnmárkkus rahppojuvvo buohkaide geat háliidit ohcat, beroškeahttá ássanbáikkis.¶
Ii leat nu ahte Finnmárkkuopmodagas lea dakkár njuolggadusain ahte olles bivdosearvi galgá leat Finnmárkkus eret.¶
Ná čuožžu Finnmárkkuopmodaga njuolggadusain mat gusket fuođđobivdui 2. čuoggás: Bivdit olggobealde Finnmárkku sáhttet searvat báikkálaš bivdojoavkkuide nu guhká go bivdojođiheaddji ja eanetlohku bivdojoavkku miellahtuin ásset Finnmárkkus.¶
Bivdojoavkkuide olggobealde fylkka addo dušše lohpi bivdit ealgga Finnmárkkuopmodagas jus leat báhcán guorus guovllut vel liigejuolludeami maŋŋil.¶
Čoahkkingirjji čállit: Ellen Aina Eira/Ellen Mienna  39 siidu 379 siiddus Sámediggeráđđi ii oainne dárbbu gohččut Finnmárkkuopmodaga stivrra Sámedikki áirasiid dan ektui mo Finnmárkkuopmodat čađaha ealgabivddu Finnmárkkus.¶
Evttohus 2: Jahki 2012 Sámedikki sámegiela jahki ¶
Sámediggeráđđi lea ovttaoaivilis ahte lea dehálaš ovddidit sámegiela ja ahte sámegiela ovdánahttinbargu galgá leat hui guovddážis Sámedikkis.¶
 Sámediggeráđi mielas goitge ii leat vejolaš álggahit nie stuorra prošeavtta ná oanehis áiggis.¶
Sámediggeráđđi oaivvilda ahte jus galgá dákkár sámegiela jagi lágidit, de dasa ferte álgit buori áiggis ráhkkanit vai mii duođaid nagodit bures lágidit diekkár stuora lágideami.¶
Dan dihte leage Sámediggeráđđi evttohan ahte Sámediggi galgá lágidit giellakampánja mas guovddážis leat miellaguottut sámegiela ektui ja giela geavaheami movttiidahttin.¶
Dán evttohussii lea Sámediggi maid miehtan go meannudedje ášši 46/11 “Sámedikki 2013 bušeahttadárbu” .¶
Evttohus 3: Beavttálmahttin ođđa teknologiija geavahemiin ¶
Ášši gullá dievasčoahkkinjođihangotti ovddasvástádussuorgái, ja dat lea dohko sáddejuvvon viidáset meannudeapmái.¶
Evttohus 4: Bellodatdoarjjaregistara ásaheapmi ¶
Ášši gullá dievasčoahkkinjođihangotti ovddasvástádussuorgái, ja dat lea dohko sáddejuvvon viidáset meannudeapmái.¶
Evttohus 5: Ráhkadit registara mii čájeha áirasiid stivradoaimmaid, fitnodatoktavuođaid j.e.¶
Ášši gullá dievasčoahkkinjođihangotti ovddasvástádussuorgái, ja dat lea dohko sáddejuvvon viidáset meannudeapmái.¶
Evttohus 6: Ođđa mállet sámi giellahálddašanguvlui ¶
Sámediggeráđđi lea sámediggepresideantta ja stáhtaráđi Rigmor Aasrud gaskasaš politihkalaš čoahkkimis 13.12.2011 váldán ovdan ášši hástalusaid ja vejolašvuođaid birra sámegiela hálddašanguovllu oktavuođas.¶
Sámedikkis lea leamaš oktavuohta daid gielddaiguin mat háliidit dieđuid dan birra maid dat mielddisbuktá leat oassin hálddašanguovllus.¶
Dat mii gielddaid mielas lea váttis, ja maid vejolaččat ferte geahččat heivehuvvon málliid oktavuođas gávpogiid ja stuorát čoahkkebáikkiid ektui, leat earret eará:    Láhkaásahus oahpahuslága paragráfii 1-1  Oahppit sámi guovlluin galget oažžut oahpu Máhttolokten sámi oahppoplánabuktosa vuođul.¶
   Láhkaásahus báikenammalága paragráfii 7 – Galbbain dahje kárttain ja sullasaččain main geavahuvvo eanet go okta namma, galgá mearridanorgána mearridit namaid vuoru.¶
Vuoru mearridettiin galgá vuhtiiváldit giellageavaheami báikkis.¶
Sámegiela hálddašanguovllus galgá vuorru leat sámegiella, dárogiella, kvenagiella.¶
Sámediggeráđđi lea gearggus geahčadit eará čovdosiid, rievdadit hálddašanguovllu njuolggadusaid dainna ulbmiliin ahte oažžut buoret heiveheami urbána guovlluide.¶
Dasa lassin oaidná sámediggeráđđi dárbbašlažžan guorahallat Sámelága giellanjuolggadusaid mearrádusaid árvvoštallan dihtii lea go juoga maid berre rievdadit.¶
Sámediggepresideantta ja Stáhtaráđi Rigmor Aasrud gaskasaš čoahkkima loahppajurdda lea ahte lei ovttamielalašvuohta dasa ahte galgá álggahuvvot giellanjuolggadusaid heiveheapmi dainna ulbmiliin ahte fuolahit daid erenoamáš diliid mat leat gávpogiin ja čoahkkebáikkiin.¶
Dat dahkkojuvvo dan oktavuođas go giellanjuolggadusat dál guorahallojuvvojit.¶
Čoahkkingirjji čállit: Ellen Aina Eira/Ellen Mienna  40 siidu 379 siiddus ¶
Evttohus 7: Boares boazoáiddit ¶
Boazodoalloáiddiid mearrádusaid láhkavuođđu boahtá ovdan Boazodoallolága paragráfas 24.¶
Stáhta boazodoallohálddahus ja boazodoalu stivrenorgánat hálddašit boazodoallolága.¶
Jus Sámedikkis leat oainnut boazodoalu hálddašeapmái, de daid sáhttá meannudit Sámedikki jahkásaš evttohusain boazodoallošiehtadussii, ja ovddidit daid Eanandoallo- ja biebmodepartementii mas lea bajimus ovddasvástádus boazodoalu hálddašeamis.¶
Evttohus 8: Bievlavuodjin Norggas ¶
Miniseminára bievlavuodjima birra guovvamánus 2011 lei vuođđuduvvon prošektii maid Sámediggi, Finnmárkku fylkkagielda, Finnmárkku fylkkamánni ja Luondduhálddašandirektoráhta čađahedje 2010:s ja maid Birasgáhttendepartemeanta (BD) lei álggahan.¶
Prošeakta galggai ovddidit doaibmabidjoevttohusaid mat galget uhcidit vahátlaš bievlavuodjimiid Finnmárkkus ja vuolggasadjin ledje dat njuolggadusat mat gustojit bievlavuodjimii Finnmárkkus.¶
Raporta mii ovddiduvvui minisemináras lei bajábealde namuhuvvon ásahusaid ovttasbarggu boađus.¶
Eanaš ruhtadeapmi prošektii bođii BD:s.¶
Prošeavtta čađaheapmi lea addán Sámediggái buori vuolggasaji viidáset digaštallamiidda dan birra mii guoská mo buoremusat fuolahit sámi meahccegeavaheami.¶
Ráđđi oaivvilda ahte mohtorfievrruid guoddevaš geavaheapmi meahcis mii vuhtiiváldá sámi luonddu- ja kulturbirrasa geavaheami lea deaŧalaš.¶
Lea maiddái deaŧalaš ahte sámi meahcceávkkástallama ja gielddaid iešráđđenvuoigatvuođa dán áššis ii sáhte gáržžidit.¶
Sámediggeráđđi galgá viidáseappot konsulteret BD:in daid doaibmabijuid birra mat evttohuvvojedje prošeavtta bievlavuodjima birra Finnmárkkus.¶
Sámediggeráđđi áiggu konsultašuvdnaproseassas Birasgáhttendepartemeanttain váikkuhit dasa ahte čađahuvvo sullasaš bievlavuodjinprošeakta guovlluin máttabealde Finnmárkku.¶
Evttohus 9: Dárbu ovttasbargošiehtadussii gaskal Álttá suohkana ja Sámedikki ¶
Sámediggeráđđi lea ovttaoaivilis NSR:n ahte dárbbašuvvo buorre ovttasbargu Álttá suohkaniin sihkkarastin dihte buriid bálvalusaid Álttá suohkana sámi ássiide.¶
Sámediggi lea dan dihte gulahallan ja plánemin čoahkkima Álttá suohkaniin gos áigut geahččat vejolaš ovttasbargosurggiid ja movt suohkan ja Sámediggi sáhttiba ovttasbargat  buoridan dihte dili Álttá suohkana sámi ássiide.¶
Evttohus 10: Sámedikki jurddašanvuohki, rolla ja ovddasvástádus hálddašeami, dutkama ja rivttiid ektui go guoská olbmo biologalaš ávdnasiidda ja bioteknologiijai ¶
Ráđđehusa áŋgiruššan bioteknologiijain mielddisbuktá stuorra rievdadusaid iešguđet njuolggadusaide ja geavadii go guoská dearvvašvuođaregistariid ja biobáŋkkuid ovddideapmái.¶
Háliiduvvo buoret beasatlašvuohta ja eanet geavahanvejolašvuođaid nationála registariid ja biobáŋkkui dieđuide.¶
Dat mearkkaša ahte miljovnnaid varraiskosat, genetihkalaš iskosat ja eará biologalaš ávdnasat mat lea jagiid mielde čohkkejuvvon, galget čohkkejuvvot Biobank Norge:i.¶
Plána mielde galgá Biobank Norge leat nationála dutkaninfrastruktuvra.¶
Ođđa diehtovuođđočovdosat ja diehtojuohkinvuogádagat dahket álkibun čatnat dearvvašvuođadieđuid biobáŋkoávdnasiidda.¶
Biobank Norge ásaheapmi sáhttá láhčit dilálašvuođaid dakkár dutkamii mii sáhttá buoridit buhcciiddivššu boahtteáiggis.¶
Seammás čuožžilit máŋga gažaldaga persovdnasuddjema oktavuođas ja gažaldagat čearddalašvuođa birra ja eaiggáduššama birra dakkár genetihkalaš resurssaide, mat gullet sámi álbmogii.¶
Viidáseappot plánejuvvo vejolaš bioteknologiijalága ja eará lágaid ođasmahttin, ja iešguđet láhkaásahusaid guorahallan, main lea mearkkašupmi bioteknologiija suorggi viidáset ovddideapmái.¶
Vuolggasajis lea ovttaskas buohcci gii mieđiha dasa ahte genetihkalaš iskosat váldojuvvojit ja vurkejuvvojit.¶
Sámediggeráđđi diehtá ahte sámi genetihkalaš ávdnasiidda lea stuorra beroštupmi ¶
Čoahkkingirjji čállit: Ellen Aina Eira/Ellen Mienna  41 siidu 379 siiddus dutkama bealis.¶
Mii diehtit ahte sámi servodagat leat smávvát, ja ahte ovttaskas buohcci genetihkalaš ávdnasiid álkit sáhttá čatnat sámi čearddalašvuhtii.¶
Dan oktavuođas oaidnit ahte dát rievdá das ahte lea sáhka ovttaskas buohccis dasa ahte šaddá sáhka olles sámi álbmogis.¶
Sámediggeráđđi lea ovttaoaivilis dainna ahte dárbbašuvvojit prinsihpalaš digaštallamat sámi servodagas ja Sámedikkis bioávdnasiid ja sámi vuoigatvuođaid birra dán barggus.¶
Sámi dearvvašvuođadutkit leat maid jearahan dakkár digaštallama, ja háliidit leat mielde digaštallamis.¶
Danne loktii Sámediggeráđđi dán fáttá sámeparlamentarihkkáriid konferánsii Girkonjárggas gos bođii cealkámuš loahppadokumentii: “Bioteknologalaš ovdáneapmi buktá sámi álbmogii ođđa hástalusaid.¶
Konferánsa deattuha ahte sámi álbmot ferte ieš hálddašit ja eaiggáduššat dieđuid iežas genaid (DNA) birra, ja ahte sámi álbmot dađistaga galgá gulahallat stáhtalaš eiseválddiiguin ja dutkanbirrasiiguin vai sáhttá čuovvut dán ovdáneami ja váikkuhit dasa.” ¶
Sámediggi áigu maiddái lágidit seminára politihkkáriidda ja fágaolbmuide fáttáin: “Guđe váikkuhusat leat bioteknologalaš ovdáneamis sámi álbmogii?” Joatkkan dása ovddiduvvo bioteknologalaš ovdáneami mearkkašupmi sámi álbmogii áššin cuoŋománu dievasčoahkkimii.¶
Evttohus 11: Sámi viesu organiseren Oslos ¶
Sámediggeráđđi čujuha dasa ahte vai sámi ásahusat galget sáhttit viidáseappot ovddidit ja ollašuhttit iežaset mihttomeari govda ja čáhkkilis doaimmain, de ferte árvvoštallat stivren- ja organisašuvdnamálle.¶
Sámediggeráđđi lea árvvoštallan vuođđudusmálle ulbmilleamos organisašuvdnamállen eanaš sámi ásahusaide, muhto oasussearvemálle sáhttá muhtun diliin maid leat vejolaš čoavddus, geahča Davvi Álbmogiid Guovddáža.¶
Vuođđudusmálle lea ulbmilleamos, dannego dat earret eará: ¶
Vaikke vel Sámediggeráđđi lea leamaš mielas dasa ahte Sámediggi sáhttá leat okta ásaheddjiin Vuođđudussii Sámi Viessu Oslos, juoga mii guorrasa Sámediggeráđi dieđáhussii sámi ásahusovddideami birra, de oaivvilda Sámediggeráđđi ahte sáhttá árvvoštallat eará organisašuvdnamálliid.¶
Oasussearvemálle sáhttá muhtumin leat vejolaš čoavddus, geahča Davvi Álbmogiid Guovddáža.¶
Sáhttit muitalit áhte Sámediggeráđđi juolludii áššis RS 107/11 100 000 ruvdnosaš doarjaga ođđasisorganiserenprosessii.¶
Sámediggeráđđi árvvoštallá dan láhkai ahte Searvi Sámi viessu čađaha dakkár organiserenproseassa mii addá organisašuvdnamálle mii lea heivehuvvon almmolaš rollii.¶
¶
Sámediggeráđi oaidnu lea ahte stivra ieš lea rivttes orgána dán bargui.¶
Sámediggeráđđi lea doallan čoahkkima stivrrain, mas fáddán lea leamaš sihke organiseren ja ekonomiija.¶
Maŋimus čoahkkin lei juovlamánu 13. b. 2011 Oslos.¶
Viidáseappot lea šiehtaduvvon čoahkkin gaskal Sámediggeráđi ja Oslo gieldda mas Sámi viesu dilli váldojuvvo ovdan.¶
Evttohus 12: Gávpot ja čoahkkebáikeplána sámiide ¶
Sámediggeráđđi diehtá guđe hástalusat leat dain sápmelaččain geat ásset gávpogiin, ovdamearkka dihtii bajásšaddaneavttuid, čálgofálaldagaid, sámegiela gáhttema ja ovddideami, dearvvašvuođa ja oahpu ektui.¶
Sámediggeráđđi čujuha dán oktavuođas čilgehussii regionála ja báikkálaš ovttasbarggu birra 2011:s, maid Sámedikki dievasčoahkkin dohkkehii 2011:s.¶
Sámediggái lea deaŧalaš ahte báikkálaš ja regionála ovttasbargu sáhttá ovddiduvvot, ja vuos mii geahččalit dan dahkat dakko bokte ahte bargat daid ¶
Čoahkkingirjji čállit: Ellen Aina Eira/Ellen Mienna  42 siidu 379 siiddus strategiijaiguin mat leat mearriduvvon dán čilgehusas.¶
Regionála politihkalaš mihttomearrin lea árjjalaš ja ulbmillaš ovttasbargu regionála ja báikkálaš eiseválddiiguin nannen ja ovddidan dihtii sámi kultuvrra, giela ja servodateallima.¶
Dán barggus lea gulahallan ja ovttasdoaibman fylkkagielddaiguin guovddážis, ja mihttomearrin lea háhkat doaibmavuđot ja dávgasis ovttasbarggu.¶
Ráddjejuvvon resurssaid geažil ii sáhte sámediggeráđđi dál álggahit barggu sierra sámi gávpot- ja čoahkkebáikeplánain.¶
Evttohus 13: Eurohparáđđi ¶
Dát lea dakkár evttohus maid sámediggeráđđi sáhttá gaskkustit viidáseappot Sámi parlamentáralaš ráđđái.¶
Sámi parlamentáralaš ráđđi lea mearridan doaibmaplána mas earret eará gieđahallojuvvojit gažaldagat mat čatnasit EO:i.¶
 Sámediggeráđđi mielas lea mávssolaš oassálastit deaŧalaš riikkaidgaskasaš proseassaide ja árvvoštallá dan ektui ahte guđe orgánat dalle galget ovddastit sámivuođa ja man ollu resurssaid dakkár áŋgiruššan gáibidivččii.¶
Sámi parlamentáralaš ráđđi áigu čoahkkimis guovvamánu 27.-28. b. bargagoahtit dainna ahte duohtan dahkat dan doaibmaplána mii mearriduvvui Sámi parlamentáralaš ráđis Girkonjárggas.¶
Sámi parlamentáralaš ráđi doaibma ja doaibmaplána duohtan dahkan sorjá sámedikkiid resursadilis.¶
III  Jienasteapmi ¶
39 áirasis ledje 37 čoahkis.¶
Dán áššis ii jienastuvvon.¶
IV  Beavdegirjelasáhusat ¶
Dán áššis ii ovddiduvvon beavdegirjelasáhus.¶
V  Sáhkavuorrolistu ja replihkat ¶
Sáhkavuorru Replihkka   1  Egil Olli, áššejođiheaddji Ann-Mari Thomassen   Miriam Paulsen   Gunn-Britt Retter   Olaf Eliassen  Egil Olli    2  Aili Keskitalo Jørn Are Gaski   Marianne Balto  Aili Keskitalo    3  Willy Ørnebakk Aili Keskitalo   Marianne Balto   Ann-Mari Thomassen  Willy Ørnebakk    4  Geir Tommy Pedersen Jørn Are Gaski   Willy Ørnebakk   Marianne Balto  Geir Tommy Pedersen    5  Randi A. Skum Egil Olli   Jørn Are Gaski  Randi A. Skum    6  Jørn Are Gaski Aili Keskitalo   Marianne Balto   Geir Tommy Pedersen  Jørn Are Gaski    7  Olaf Eliassen Trond Are Anti ¶
Čoahkkingirjji čállit: Ellen Aina Eira/Ellen Mienna  43 siidu 379 siiddus ¶
Aili Keskitalo   Ellinor Marita Jåma  Olaf Eliassen    8  Per Andersen Bæhr Ellinor Marita Jåma  Per Andersen Bæhr    9  Anders Somby jr. Aili Keskitalo   Marit Kirsten Anti Gaup  Anders Somby jr.  10  Mariann Wollmann Magga Jørn Are Gaski 11  Inga-Lill Sundset  12  Silje Karine Muotka Láilá Susanne Vars  Silje Karine Muotka  13  Láilá Susanne Vars Rolf Johansen   Geir Tommy Pedersen   Silje Karine Muotka  Láilá Susanne Vars  14  Ronny Wilhelmsen Geir Tommy Pedersen   Silje Karine Muotka 15  Marianne Balto Jørn Are Gaski   Willy Ørnebakk   Geir Tommy Pedersen  Marianne Balto  16  Leif Aksel Renfjell Mariann Wollmann Magga 17  Egil Olli  18  Ellinor Marita Jåma  19   Gunn-Britt Retter  20  Ann-Mari Thomassen  21  Aili Keskitalo  22  Olaf Eliassen   Per Andersen Bæhr, čoahkkinortnegii 23  Willy Ørnebakk   Egil Olli, áššejođiheaddji ¶
VI  Sámedikki mearrádus ¶
Sámediggi váldá Sámediggeráđi doaibmadieđáhusa áigodagas 12.11.11 - 07.02.12 diehtun.¶
Ášši meannudeapmi loahpahuvvui 22.02.12 dii. 12.15.¶
Čoahkkingirjji čállit: Ellen Aina Eira/Ellen Mienna  44 siidu 379 siiddus ¶
Vuođđogiella: Dárogiella ¶
